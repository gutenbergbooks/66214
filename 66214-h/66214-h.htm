<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of De kár megvénülni! by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.flip {
 display: inline-block;
 transform: rotate(180deg);
 text-indent: 0;
}

.center {
 text-align: center;
 text-indent: 0;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.25em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of De kár megvénülni!, by Mór Jókai</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: De kár megvénülni!</p>
<p style='display:block; margin-top:0; margin-bottom:1em; margin-left:2em; text-indent:0;'>Regény egy vén öcsém-uram élményei után</p>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Mór Jókai</div>

<div style='display:block; margin:1em 0'>Release Date: September 3, 2021 [eBook #66214]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK DE KÁR MEGVÉNÜLNI! ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_305">305</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XC. KÖTET</span></p>
<p class="center"><span class="caption">DE KÁR
MEGVÉNÜLNI</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1898</span></p>
<hr class="chap" />
<h1>DE KÁR MEGVÉNÜLNI!</h1>
<p class="center"><span class="caption-small">REGÉNY</span></p>
<p class="center"><span class="caption">EGY VÉN ÖCSÉM-URAM ÉLMÉNYEI
UTÁN</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
TULAJDONA</span></p>
<p class="center"><span class="caption-small">1898</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>ELŐSZÓ.</h2>
<p>Először azt a czimet akartam adni ennek az izének, (mely,
fájdalom! rám nézve nem regény), hogy «egy becsületes ember
gonosztettei». Mert hát én az vagyok: becsületes ember; egyéb
czímem sincs: se «tisztelt hazafi», se «szeretett polgártárs», se
«elismert szakférfiu». Csak becsületes ember: minden pontban; még a
pontok pontjában is.</p>
<p>Mustrája vagyok a férjeknek, annyira, hogy azt beszélik rólam,
hogy ha meghalok, porrá égetnek, s mint Artemizia királyné tett
Mauzolusz királylyal, italba keverik hamvaimat s úgy adogatnak be,
de nem a nőknek, hanem a férjeknek, mint óvó-szérumot a hűtlenség
bakteriumai ellen.</p>
<p>És ez nem is lett volna rossz regényczím: egy becsületes
embernek a gonosztettei. Hanem hát ez még is nagyon hasonlít a
sviháksághoz, egy neme a hetvenkedésnek: virtuskodás olyannal, a mi
nincs. Sohasem szerettem a dicsekedést. Mit dicsekedjem a bűnömmel?
Elég ha a feleségem így szólít, hogy te «bűnöm!»</p>
<p>Inkább választottam ezt a czímet «… De kár megvénülni!»</p>
<p>Ezzel aztán be van ismerve, hogy vén vagyok.</p>
<p>Biz az vagyok. Az ötvenediket járom.</p>
<p>De hogyha összeszedem magamat, ha a szerpántot jól megszorítom a
derekamon, a szakállamat odáig, a meddig bicolor lett,
kiborotválom, senki sem mond többnek negyvenyolcznál. Ebben is
megmaradok állhatatosan negyvennyolczasnak. <span class=
"pagenum"><a name="Page_2" id="Page_2">-2-</a></span></p>
<p>Csak annak a melanogénnek ne volna olyan penetrans szekfüszeg
bűze, mely három lépésről elárulja, hogy az ember a haját
védelmezi!</p>
<p>Hát én bizony nem tagadhatom, hogy a porosz háboruban már
hadnagy voltam: vitézségi érmet is hoztam haza magammal. Annak is
urát tudom adni, hogy hogyan szereztem.</p>
<p>Mikor Benedek kiadta azt a korszakalkotó ordre du bataillet,
mely szerint a katonáknak megtiltatik a pipát a patrontáskába
dugni, én voltam e rendelet végrehajtásánál a legserényebb. Én
magam a századomnál negyvennyolcz makrapipát koboztam el a bakáim
tölténytartóiból; be is szolgáltattam a generalintendaturának.</p>
<p>Ezért kaptam a medáliát.</p>
<p>Szereztem ugyan Szadovánál egy kardvágást is a fejemre; ha egy
tüzérhadnagy kollegám fel nem szed a földről, az ágyujára
felültetve, Nikkelnek hitták a derék embert, hát ott taposnak
össze.</p>
<p>Holmi svihák ember azzal dicsekednék, hogy ezért kapta a
vitézségi érmet; de én jobban ismerem a dolog meritumát: nem azé az
érdem, a ki a vágást kapta; hanem a ki adta. Fődolog a disciplina.
Az én Tapferkeitsmedaillem a 48 pipáért jutott ki.</p>
<p>Igaz, hogy a régi módi magyar hadvezérek más szisztémát követtek
mint Benedek: ezt bizonyítja az a megörökített adat, a mely szerint
Damjanics a szolnoki ütközetben, mikor az ordináncz huszárja alól
egy ágyúgolyó ellőtte a paripát, azt kérdé a talpra ugró legénytől:
«no fiam, hát ég-e a pipád?» «Az enyim ég: csak az üvé égjen!»
felelt a huszár. A mi azt bizonyítja, hogy a régi magyar
harczregula megengedte, hogy a katonák az ellenséges ütegek
tüzelése alatt is pipázzanak.</p>
<p>… No hát régi legény vagyok.</p>
<p>De azért még nem mondtam le a világról!</p>
<p>Maradok a szadovai rangomnál. Főhadnagy. Penziót nem adnak:
tehát aktiv állapotban vagyok. Még annyira <span class=
"pagenum"><a name="Page_3" id="Page_3">-3-</a></span> nem jutottam
a becsületességben, mint Gyulay Pali, hogy a férjek rám bizzák a
szép asszonyaikat gardirozni. Tőlem rettegjenek!</p>
<p>Tehát kezdjük az elején.</p>
<p>Valljuk meg őszintén, hiszen úgy is hiába titkolnám, hogy én
nekem a feleségem már a hetedik rubrikában következik.</p>
<p>Előtte már hat sorszám van betöltve.</p>
<p>Pedig igen korán házasodtam: alig voltam huszonöt éves.</p>
<p>De hát nagyon gyorsan változott a repertoár.</p>
<p>S igen hamar ment nálam a beleszeretés egy szép arczba.</p>
<p>Az első lángom klasszikus oltáron gyulladt meg: egy fekete haju,
de kék szemü görög leány volt az. A görög nyelv professzorának a
leánya, a kihez privátára jártam. (Azt kérded, hogy a kettő közül
melyikhez?) Hát hiszen ha az elébbit értettem volna, azt mondanám,
hogy «mihez».</p>
<p>Majd azután elmondom én mindegyiknek a tragédiáját sorba, csak
elébb hadd mutatom be a szinlapot.</p>
<p>A második szerelmem volt egy pompás rácz leány: ennek meg szőke
haja volt és fekete szeme.</p>
<p>A harmadik lángom egy hővérü asszony volt. Férjes nő, erős
temperamentummal. Micsoda szemei! Tűzbe ugrottam volna érte –
hűtőzni.</p>
<p>A negyedik volt egy színművésznő. Már ennek az arczát nem
próbálom meg leírni; mert az annyiféle volt, a hány szerepet
játszott. Azt pedig a szinpadon kivül többet játszott, mint a
szinpadon. Ez volt rám nézve a legveszedelmesebb láng. Képes lettem
volna érte elhagyni a juridikus pályámat s elmenni vele szinésznek.
A mire ő is biztatott. Én persze primo amorozónak képzeltem
magamat, csakhogy ő meg apaszerepkört szánt nekem. Ez volt a
legczifrább történet.</p>
<p>Az ötödik ideálom volt egy «Sáron rózsája». Igazán <span class=
"pagenum"><a name="Page_4" id="Page_4">-4-</a></span> mélyen
szeretett polgártársné! Az is nagyon szeretett engem. De nem
érhettünk czélt, mert az a bizonyos törvényczikkely még akkor nem
volt szentesítve.</p>
<p>A hatodik volt egy szelid tekintetü, ártatlan gyermek, a kinek a
komoly arczába, az okos beszédjébe voltam szerelmes. Egy
septemvirnek a leánya, a kinek az apja is szivesen látott. A
mellett még lett volna belőlem valami. Annak volt ambitiója.
Gesztenyeszin haja volt és olyan szemei, mint az őznek.</p>
<p>(Te most lecsapod a tollat az asztalra, s azt mondod: «de hát
megbolondultál te öreg, hogy ilyen leleplezéseket adsz magadról?
Hát ha a feleséged olvasni fogja? Rád ismer a történetedről álnév
alatt is.» Légy te a felől nyugodt. Ez a hat rózsa mind huszonöt év
előtt virágzott számomra és most huszonöt év mulva mind
összekerültek egy csoportba a házamnál: mindennapos látogatói a
feleségemnek; néha mind a heten együtt ülnek az ozsonnázó
asztalnál; hat fertályszázados ideálom, hetedik a feleségem:
képzelheted, hogy mi mindent beszélnek azok én rólam! Meg van én
nekem számlálva minden hajamszála; de annyi nincs, hogy minden
bűnömet fedezné egy hajszál.)</p>
<p>No ez ellenmondásnak látszik a bevezetésben előadott
jellemrajzommal, melyben Mauzolus királylyal egy ugyanazon taplóból
faragott férjnek vázoltam magamat. Hja ezt csak a világ hiszi
rólam: az egész világ; de azt, hogy titokban milyen gonosztevő
vagyok, azt csak azoknak a párkáknak a törvényszéke tudja, a kik a
szivekben és vesékben és asztalfiókokban olvasnak.</p>
<h3>Χ.</h3>
<p>«Hát ez már micsoda schwindli megint? Egyszerre a X-ik fejezeten
kezdeni a regényt! Az olvasó, meg a kiadó becsapására van-e ez
fundálva? Higyjék, hogy már <span class="pagenum"><a name="Page_5"
id="Page_5">-5-</a></span> kilenczet átforgattak belőle s a szerint
számítsák a honoráriumot?</p>
<p>… Nem a! Kérem alássan; nem római X-es szám az odafönn, nem is
egy kétlábra állított érdemkereszt, sem pedig ama bizonyos
mathematikai föladványokban szereplő «egy ismeretlen», hanem
valósággal az első regényszakasznak a czíme: a fatális görög «Ch»
betü, a hellen alfabetben = Χ.</p>
<p>Az a kiakolbólitott «ch», a mit az új magyar irók, mint szittya
ajkakhoz érdemetlen indigenát a köztünk lakhatás engedélyétől
megfosztottak s helyette, váltogatva, hol a «k»-t, hol a «h»-t
sorakoztatják, a használt szó természete szerint. Így például, a
hol anarchiáról van szó, ott azt irják, hogy «anarkia», (mert az
kemény falat) ellenben, a hol psychologia fordul elő, ott azt
irják, hogy «pszyhologia» (lágy az!) A bacchanál a kezdetén iródik
«bakkanálnak», a vége felé aztán jó neki a «bahhanál»; a
machinatiót pedig az határozza meg, hogy ki követi el? ha a néppárt
részes benne, akkor «makináció»; de ha a púroszok csinálják, akkor
«mahináczió».</p>
<p>De bár hamarább tették volna derék nyelvigazítóink ezt az idegen
betü számkivetést! De sok keserűségtől megőriztek volna egy egész
generácziót: különösen pedig engem.</p>
<p>Azt persze nem is sejti már a jelen ivadék, hogy micsoda nagy
szenvedéseken kellett átlábbadozni a megelőző bácsiknak.</p>
<p>A Bach-korszakban azzal sanyargatták a szittya legények
porczikáit, hogy németül tanulni muszájoltattak. Hát persze azt
tették, hogy nem tanulták meg. Az érettségi vizsgánál azonban erre
is rákerült valahogy a sor. Calculust kellett belőle kapni,
külömben nem adták ki a bizonyítványt. A vizsgázó tanár megmondá
őszintén a vizitátor tanfelügyelőnek: «egy szót sem tud ez a fiú
németül: nem vette be a nyaka.» «Dehogy nem tud! biztatá a hatalmas
úr; állj elém fiam Szekeres: hát hogy <span class=
"pagenum"><a name="Page_6" id="Page_6">-6-</a></span> mondják
németül azt, hogy «ember?» «Mensch!» felelt rá készen a diák.
Például: «az ember próbál?» «Das Mensch próbirt.» (Ezt a tarokkból
tanulta.) «Hát azt hogy mondanád magyarul, hogy «Ferd?» «Lú!»
«Nagyon jól van fiam Szekeres! Hiszen tudsz te németül». S adtak
neki «elégségest».</p>
<p>Mikor aztán következett az új politikai korszak, a rájkszráttal,
akkor a furfangos állambölcsek azt eszelték ki, hogy fordítanak
egyet a közérzületen: ne szidják már a mérges dentumogerek a
«német»-et, szidják inkább a «görögöt».</p>
<p>Én épen akkor jutottam az érettségi vizsga fogzási
korszakába.</p>
<p>Maig sem tudom, hogy miért kellett nekünk görögül megtanulnunk!
Hiszen nem mi járunk Athénásba Wertheim-kasszákat feltörni.</p>
<p>Abból pedig most már komolyan kellett vizsgázni, nem úgy, mint
hajdan a «Márton gramatikából»; mert ezzel az intézkedéssel
magasabb kormányzati és állampolitikai czélok voltak összekötve:
gátat vetni az intelligenczia túltengésének. Hogy ne legyen annyi
jogász Magyarországon. Erre volt jó a görög nyelv.</p>
<p>Engem a közgyámom, (árva gyerek voltam) nehogy a fővárosi
erkölcstelen világnak idejekorán martalékul essem, elküldött egy
vidéki városban hireskedő középiskolába; ott is, nagyobb biztosság
kedvéért kvártélyra és kosztra állandósított magánál a
nagytudományu igazgatótanárnál.</p>
<p>Nagyérdemű, tudós Poprádi Esdrás uram igazán megérdemelte a
czimeit; mert ő maga négy kathedrát látott el. Ő tanította a
geografiát, a mathezist, az antikvitáteszt, meg a görög
nyelvet.</p>
<p>A beszélő organumának bizonyos sajátságaért úgy hitták, hogy
«szuszka.» (Ugyanaz, a mit a német tájszólam úgy határoz meg, hogy
«der Knyaufete.») A ki a mássalhangzókat elvetéli: az «m»-et
«b»-nek, az «n»-et «d»-nek, a <span class="pagenum"><a name=
"Page_7" id="Page_7">-7-</a></span> «g»-t «k»-nak, az «ny»-et
«ty»-nek, a «z»-t «sz»-nek ejti: az «r»-et pedig úgy elköszörüli,
hogy «ch» lesz belőle.</p>
<p>Ez az átkozott görög «ch»! Soha sem volt vele a tanár
megelégedve, a hogy a görög «chi»-t kiejtettem: – úgy kell azt
mondani, a hogy ő mondja az «r»-et.</p>
<p>Ennélfogva a mit a clarissime praelegált, abból a szittyák nem
értettek semmit, a miből az a jó következett, hogy kénytelenek
voltak a könyvből is elolvasni az illető tudományt; mikor aztán
felelni kellett, akkor iparkodtak épen olyan szuszka (Dunántúl
«tutma») kiejtéssel felelni, mint a minő a professzor úré; a miből
megint a professzor úr nem értett semmit, de azért meg volt vele
elégedve. – Egyáltalában nem üldözte a studiózusokat az
egzaminálással. Életelve volt: «quieta non movere.» Bejött a
tanterembe: fölolvastatta a katalógust, azzal leült a pulpitusa
mögé, fölnyitotta a könyvet, a hol a szamárfül be volt hajtva;
rákezdte a prelekcziót, ledarálta a penzumot; mikor az óra ütött,
becsapta a könyvet, leszállt a pódiumról s elballagott.</p>
<p>A ki többet akart tőle megtudni, az följárhatott hozzá
privátára.</p>
<p>Ezek között különösen a görög nyelvtanból adott magánleczkék
voltak látogatottak, mivel hogy reggel hét órakor volt a
terminusuk; télen úgy, mint nyáron.</p>
<p>Nem, mintha a diákok nagyon tartanák magukat az «aurora musis
amica»-hoz s szeretnének korán fölkelni, hanem inkább azért, mert
akkor még a professzor aludt. Soká szokott aludni, soká fenn volt
éjszaka.</p>
<p>Hát aztán ki tartotta a privátát Esdrás úr helyett?</p>
<p>Az bizony supleáltatta magát a külön tanórán a leánya által. Ő
ott aludt a mellékszobában, nyitott ajtónál, semmi vétség nem volt
a dekorum ellen; aztán a professzor fia is ott volt, – egy notórius
árulkodó. Az is velem egy klasszisban tanult. <span class=
"pagenum"><a name="Page_8" id="Page_8">-8-</a></span></p>
<h3>Ψ.</h3>
<p>Ez megint egy új fejezetnek a czíme; egy görög betü, úgy mondják
ki, hogy «pszi.»</p>
<p>Sajnálom, de nem tehetek róla; – minden nyelvet az alfabeten
kell kezdeni. – Majd lesz itt még orosz «asbuki» is.</p>
<p>Első a helyes kiejtés.</p>
<p>Hárman ültünk a hosszú asztalnál, a kik ezt tanultuk. Én, – a
ficzkó, – a báró, meg az Amarillis.</p>
<p>Le is szokás az alakokat írni ugye, a kik a regényben
okvetetlenkednek?</p>
<p>Hát engem ismersz; valamivel csinosabb voltam, mint most, akkor
még olyan sűrű szőke hajam volt, hogy beletört a fésű foga; ezúttal
még lelógott a homlokomra, később aztán kefemódra lenyiratott; de
ez majd utóbb jön; bajusz, szakáll még csak akkor ütközött; karcsu
legény voltam, de jól megtermett; én voltam az első táv- és
magas-ugró a tornában. Büszke voltam a szép fogaimra, a profilomban
volt valami napoleonias, ellenben a két pofám olyan kidudorult,
hogy sokszor azt kérdezték tőlem: min nevetek? most is olyan; az
volt a gúnynevem, hogy «lomkiri» (L’homme, qui rit).</p>
<p>Az egyik szobatársam volt a «ficzkó», a tanár fia. Volt ugyan
keresztneve is: Agezilaus, de ezt nem használták, legföljebb a
végét, megtoldva egy «pub»-bal, – az apja maga is csak ficzkónak
titulálta. Ezt ki nem állhattuk, mert ő volt a legjobb tanuló a
klasszisban. Már akkor stréber volt.</p>
<p>Valamennyiünk között ő volt a legvéznább termetü, nyápicz
legény; azért még is ő készült tiszti pályára lépni. Azt mondta:
ezredes lesz.</p>
<p>A másik szobatársam volt a báró. A báró Nikkel. No ennek nem
kellett gúnynév; elég volt annak a maga neve. Báró is, meg Nikkel
is. Az apja würtembergi volt; mint <span class="pagenum"><a name=
"Page_9" id="Page_9">-9-</a></span> dragonyos tiszt került
hazánkba; beleházasodott egy felvidéki tótkirály familiájába s lett
a fiából a legpogányabb magyar sovinista, a ki csak valaha
ablakokat beverni segített. Attila nevet kapott a keresztségben.
Széles vállu legény volt; karja hoszszú, tenyerei éktelen nagyok.
Erős inai voltak, különben szikár termete; arczbőre odafeszült a
koponyájához, hatalmas orral volt megáldva s annyi bajusza volt
már, hogy hegyesre kipödörhette s követelte, hogy azt meglássák. Ez
is jól tanult; a mathezisben különösen előtte járt a professzornak.
– Szünetszüntelen verekedtünk; ökölre, botra, birokra, a vivó
oskolában karddal csupasz testre; és a mellett a legjobb pajtások
voltunk; egy életünk, egy halálunk, egy erszényünk – és még az is
megesett rajtunk, hogy egy szeretőnk. Az egész életfonalám úgy
össze-vissza van szőve, gubanczolva a jó Nikkel Attiláéval, hogy le
nem tudom a kettőt egymás nélkül gombolyítani; s végül is tartok
tőle, hogy csomóra fog fulni.</p>
<p>A negyedik volt az asztalunknál a bennünket oktató vezérszellem:
Amarillis kisasszony…</p>
<p>… Megálljunk elébb egy szóra. Nem így hitták az én első
ideálomat. A szent keresztségben igazi kalendariumi martyrnő nevét
viselte.</p>
<p>Azonban hát noblesz oblizs. Hölgyek irányában tartozik az ember
diskrétus lenni.</p>
<p>Én a hölgyek neveit, a kik ezt az én regényemet szövik-fonják,
jónak látom virágnevekkel helyettesíteni.</p>
<p>Így lesz a görög leányból «Amarillis.»</p>
<p>A szép rácznőt hivni fogom «Iringó»-nak.</p>
<p>Az eleven ördög lesz a «Fritillaria.»</p>
<p>A művésznőt hivom «Passifloranak.»</p>
<p>A sémi hölgy neve lesz «Mirrha.»</p>
<p>A bölcs szűzek mintaképe lesz «Estike.» (Diákul Hesperis
matronalis.)</p>
<p>S végül a törvényes összeköttetésem vezéralakjának érdeme
szerint jut a «Palma.»</p>
<hr class="tb" />
<p><span class="pagenum"><a name="Page_10" id=
"Page_10">-10-</a></span></p>
<p>Eként előre bocsátottam a szinlapot.</p>
<p>Már most lássunk a maszkirozáshoz.</p>
<p>Amarillis kisasszony tökéletes görög szépség volt; valódi
Minerva, külsőleg és szellemben is.</p>
<p>Arczban ugyanaz a kép, a mit a rajztanárunk másoltatott velünk
krejonnal, csak a sisak hiányzott a fejéről, a négy ágaskodó
paripával.</p>
<p>S hogy tudta szavalni az Iliászt!</p>
<p>No, ha én lettem volna Parisnak a bőrében, mikor a három istennő
közül választani kellett, én már csak Pallas-nak adtam volna az
arany almát. S milyen bolond fordulat lett volna ebből! Ha
megszöktetem az Olympról az alma matert! Most nem volnának diákok a
világon!</p>
<p>Amarillis kisasszony is úgy ugrott ki készen fegyverzetestül az
életbe, miként hajdan Minerva Jupiter fejéből.</p>
<p>De ez nem az apja fejéből ugrott ki. Az anyja volt görög nő. –
Igazi, Maczedoniából hozott görög nő, kinek szülői, mint
kereskedő-család honosultak meg a városban. Esdrás urat a görög
nyelv ismerete segíté a boldog házassághoz. Amarillis az anyatejjel
együtt szívta be a görög tudományt, maga az anyja játszva tanította
meg rá. A ficzkó már nem részesülhetett ebben a könnyü methodusban,
mert az anyja korán elhalt. Amarillis valami öt évvel lehetett
idősebb az öcscsénél: lehetett húsz éves, a ficzkó tizenöt, én és a
báró (engedelmet kérek: az «ember» az «én»-nél kezdődik és nem a
«báró»-nál) voltunk tizennyolczasok.</p>
<p>Ezekre a statisztikai adatokra szükség van egy olyan
históriánál, a melyet nem a költői fantázia nemzett, de melyet az
objectiv contemplatio költött ki a pszihologia és fiziologia,
valamint a pozitiv helyzetek studiumának kemenczéjében.</p>
<p>Mert ha például az a helyzet áll elő «most» (a század X-ik
évtizedében), hogy két 18 esztendős diák beleszeret egy 20
esztendős leányba, előre tudja az olvasó a végét: – vetélytársak
fekete golyót húznak, – amerikai párbaj, – megmaradt pár
boldogságát szülők ellenzik, – mennek <span class=
"pagenum"><a name="Page_11" id="Page_11">-11-</a></span>
vendégfogadóba, este vacsorálnak, – reggel két agyonlőtt gyerek
egymás mellett. – Ez már a rendes befejezés ma napság; akár ne is
olvassa az ember végig. Hanem ez még a hatvanas években nem volt
általános társadalmi sablon. Mi ifjak még akkor szerettük az életet
s arra meg épen nem voltunk képesek, hogy egy szeretett leánynak a
szép fejét golyóval szétzuzzuk; ha a mienk nem lehet, a másé se
legyen. Ez csak a mostani kényes, nyaffadt, nyámnyila nemzedéknek a
kibuvója.</p>
<p>Tehát az én időmben a gyerekek közti szerelemnek, kivált a hol a
leány idősebb a fiunál, kellett valami praktikus megoldást
keresni.</p>
<p>Ez volt mindenek előtt a görög nyelv.</p>
<p>Talán emlékezel is arra az adomára, a mit ez időben
szájról-szájra adtak az akkori osztrák kultuszminiszterről? Ő
exczellencziája, a kinek a görög kedvencz eszméje volt, egyszer egy
diszlakománál kihúzta a chronométerét a zsebéből s így szólt: «most
az én órámon félnégyre és én bizton mondhatom, hogy ebben a
perczben a Gesammtmonarchia összes iskoláiban kétszázhatvanhétezer
diák mondja ezeket a szavakat: «ΤΕΤΥΦΟΣ, ΤΕΤΥΦΙΑ, ΤΕΤΥΦΟΝ.»</p>
<p>Mi is azok közé a Gesammtstudentek közé tartoztunk, a kiknek
összesített himnusza eként szállt az égbe.</p>
<p>Amarillis ajkairól tanultuk a helyes kiejtést. Készakarva
nehezen, hogy többször szájunkba rágja azokat a kimondhatlan görög
betüket.</p>
<p>«Khi! khi! khi!»</p>
<p>«Nem jól van.»</p>
<p>«Rhhhi! Rhkhi!»</p>
<p>Ez csúf betü.</p>
<p>Olyan, mint mikor a macska fuj mérgesen a kutyára.</p>
<p>Sokkal kedvesebb hangzásu a «Kszí».</p>
<p>Mint mikor a kutyát uszítják «ksz–ksz!»</p>
<p>De legkedvesebb (nőajkról eltanulva) a «Pszi».</p>
<p>Én ezt mindig úgy mondtam, hogy «Puszi». <span class=
"pagenum"><a name="Page_12" id="Page_12">-12-</a></span></p>
<p>Kellett hogy megkorrigáljon.</p>
<p>Én persze azon törekedtem, hogy ő tanulja meg tőlem «Ψ»-t úgy
ejteni ki, hogy «puszi».</p>
<p>Egyszer aztán formális kiejtési vita támadt közöttünk.</p>
<p>De ennek megint új fejezetet kell szentelnem.</p>
<h3>Χ? vagy ξ? Görög X.</h3>
<p>Amarillis kisasszony dolga volt a mi irásbeli
egzerczicziumainkat revideálni és kiigazítani, nehezebb
föladatoknál kerékvágásba segíteni.</p>
<p>Én egyszer a következő sort írtam a gyakorlataimba:</p>
<p>«Κισασσονυ! ὴν μαγάτ ῾αλάλβα ιμὰδομ»</p>
<p>A mit ő ezzel az alája írt sorral adott vissza.</p>
<p>αλάλ ελλεν νινξ ορβοσσάγ!</p>
<p>– Ohó! Ez nincs helyesen irva! disputáltam én. A «kszi» nem
helyettesítheti a «cs»-ét.</p>
<p>A miből a laikus olvasó is kitalálja, hogy a két görög betüs sor
magyar frázist takargat. Az enyim azt mondja «kisasszony! én magát
halálba imádom», az övé pedig így szól «halál ellen nincs
orvosság!»</p>
<p>Csakhogy a görög alfabetből hiányzik a magyar «cs» betü.</p>
<p>– Én nem fogadom el a «ninksz»-et «nincs» helyett.</p>
<p>Én azt állítottam, hogy a magyar «cs» betünek a görög «chi»
felel meg; ő pedig azt mondta, hogy a jóni kiejtés szerint a «kszi»
a valóságos «cs.»</p>
<p>– Döntsön a professzor úr; én ő rá apellálok.</p>
<p>Amarillis azt mondta rá: «jó lesz.»</p>
<p>– De én nekem nem elég az, hogy «jó lesz», hanem fogadjunk.</p>
<p>– No hát, mibe fogadjunk?</p>
<p>– Mit kiván kegyed, ha én vesztem a fogadást?</p>
<p>Amarillis nagy árt szabott; egy autogrammot korunk leghiresebb
költője: Dombiratosi Leótól, a kinek a daliás alakja rendes
rovatképe vala a «Bolond Miska» czimű <span class=
"pagenum"><a name="Page_13" id="Page_13">-13-</a></span> lapnak.
Amarillisnek az autogramm-gyüjtés volt a szenvedélye.</p>
<p>– Megszerzem, – igértem én.</p>
<p>– És ön? – kérdé Amarillis.</p>
<p>– Én pedig, ha nyerem a fogadást, kapok öntől egy görög Ψ-t: az
én kiejtésem szerint.</p>
<p>Márványarcz maradt. Azt felelé: «áll»</p>
<p>Appellálunk a professzorra: valjon Χ-e vagy ξ a Cs?</p>
<hr class="tb" />
<p>Hiszen ha szokása lett volna Esdrás úrnak csak egyetlenegyszer
is beletekinteni az irás-gyakorlatainkba, csodadolgoknak jöhetett
volna nyomára; de ő ezzel nem rontotta a nyugalmát.</p>
<p>Tudta, hogy istentelenségeket csinálunk; inkább ránk sem nézett,
hogy meg ne botránkozzék benne. A lustaság volt a szignaturája. A
két órai priváta alatt rendesen aludt, mi költöttük föl, mikor már
közeledett az iskolábamenés ideje.</p>
<p>Hanem délben aztán annál beszédesebb volt. Sokat evett, sokat
ivott és sokat beszélt. Csakhogy nem bort, hanem vizet ivott.
Fenékig ürítette az öblös poharat minden étel után. Valóságos
krapulát ivott magának – vizből.</p>
<p>De aztán, a mit beszélt asztal fölött, az is méltó volt a
viz-részegséghez. Folyvást a muszkát dicsérte előttünk.</p>
<p>Ez a nemzet van hivatva a jövőben arra a szerepre, a mit a
multban a görög nemzetre ruházott a sors. Megalkotja maczedoniai
Nagy Sándor birodalmát a Hellespontustól Keletindiáig s a
Hyperboræokig.</p>
<p>Egységes nemzet, száz millió lélek, egy nyelv, egy vallás, egy
fő, egy akarat.</p>
<p>Semmi beteges szabadelvüsködés; erős, öntudatos absolutizmus.
Ideálja a kormányformának.</p>
<p>Hatalom, mely előtt minden másnak el kell enyészni.</p>
<p>Hát még az irodalma! Valamennyi orosz irót mind ismerte; azoknak
az eszméi az igazi világító tűzoszlopok a pusztában. <span class=
"pagenum"><a name="Page_14" id="Page_14">-14-</a></span></p>
<p>Itt nem állt meg; átvegyegett a gyakorlati politika
mezejére.</p>
<p>Elhistorizálta, hogy ő végig járta az egész magyar
szabadságharczot. Nem svihákoskodott. Bevallotta őszintén, hogy nem
kombattans minőségben. A magyar kormány kinevezett minden
hadsereghez egy tollfogható egyént, akinek hivatalos czime ez volt,
«hisztoriograf»; a honvédek azonban úgy hivták őket, hogy «hadi
pacsirta» – ő Nagy Sándor hadtesténél fungált, mint hadi
pacsirta.</p>
<p>Itt ismerkedett meg a vége felé az orosz tisztekkel.
Fraternizáltak.</p>
<p>Óh az oroszok nagyon szeretik a magyarokat!</p>
<p>Azt mondta az egyik orosz parlamentér a magyar tisztek
lakomáján: «Barátim! Mi nem azért jöttünk Magyarországra, hogy
titeket leigázzunk; hanem hogy magunkhoz fölemeljünk. A ti
országotok a mi egyenes utunk Konstantinápolyba. Meglátjátok, hogy
mennyire meg tudja becsülni az orosz a dicső magyar népet. A magyar
ezredek fogják képezni az orosz czár testőrseregét, a hogy most a
finnek. Ezeknek is meghagytuk az ősi szabadságukat, alkotmányukat,
országgyülésüket. Beszélhetnek, irhatnak, nyomtathatnak a maguk
nyelvén, a mit csak ők értenek. Még bankót is nyomhatnak, a min
egymástól vásároljanak. Terringettét! Ha a magyar mágnások
befészkelik egyszer magukat Szentpétervárra, kiszorítják a czári
udvarból az orosz főurakat. – A magyarok talentumait fényesen
fogják ott megjutalmazni! Kapva-kapják majd a magyar művészt, irót!
– Hát még a prókátoroknak micsoda aratásuk lesz Oroszországban! –
És a nagy üzletek! A hol annyi a heverő pénz, az ugar-föld, az
arany-bánya s a munkához szokott tenyér! Csak Oroszországban úr az
úr igazán!»</p>
<p>Ilyen glicsériákat kellett nekünk hallgatnunk mindennap Esdrás
úr asztalánál – pohár víz mellett. Csak legalább egy kis rostopsint
adott volna hozzá!</p>
<p>Annyiban alkalmazta a konyháját szármata szimpatiáihoz, hogy
minden héten kétszer főzetett «stsi» levest, meg <span class=
"pagenum"><a name="Page_15" id="Page_15">-15-</a></span> «barcs»
levest. Ez nem is rossz. Az egyik káposztából készül, a másik vörös
répából, kalbász darabkákkal.</p>
<p>Így töltögette belénk kanállal az orosz eszméket.</p>
<p>Mikor aztán a kosztosok megszöktek az asztaltól, akkor még ott
fogta a ficzkót s elkezdett neki oktatást adni az orosz
nyelvtanból.</p>
<p>– Ennek fogod köszönni a szerencsédet, ficzkó!</p>
<p>S a ficzkónak ebéd után, addig az egy óráig, a mig mi
balmoztunk, neki kellett fekünni az orosz nyelv tanulásának s
magolni nyelvtornázó szavakat.</p>
<p>Az igaz, hogy nem is neki való volt a balmozás.</p>
<p>Manapság már ezt a szót is alig ismeri valaki. Az én
diákkoromban pedig ez volt a mulatságok koronája.</p>
<p>A magyar «balom» szó valószinüleg a franczia «ballon» – ból
származik, külömben Kollárék azt is a szláv nyelvnek
reklamálnák.</p>
<p>Egy roppant nagy lapda volt az borjubőrből, melynek töltelékét
egy fölfujt marhahólyag képezte. Ezt ököllel kellett fölütni a
magasba; mentül erősebb volt a legény, annál magasabbra repült a
balom; – és ennek azután többet nem volt szabad a földre leesni; a
körben álló fiúknak a leszálló balmot röptében kellett ismét
ököllel fölcsapni a levegőbe; a ki elhibázta, az maga kapott
ütleget a többiektől. Gyors láb, ügyes kar, biztos szemmérték
kellett hozzá; játék után föl volt dagadva az embernek az ökle. Ez
volt a magyar laun-tennisz.</p>
<p>Hát ez persze nem volt a ficzkónak való mulatság.</p>
<p>Én sem tudom, hogy nekünk mire használt; ma már kiment a
divatból.</p>
<p>Hanem, hogy a ficzkó jól járt a muszkanyelv tanulásával, azt már
bizonyosan tudom.</p>
<p>Minthogy ez az alak az elején túl nem kerül elő ebben az én
történetemben, mindgyárt abfertigolom, elmondva röviden a
curriculum vitaeját. Poprádi Agesilaus mindenféle iskolákon
keresztülvágva magát, végre bejutott a bécsi hadügyminiszterium
valamelyik bransába, főhadnagyi <span class="pagenum"><a name=
"Page_16" id="Page_16">-16-</a></span> sarzséval. Új korszak, új
kormány előálltával, a szentpétervári nagykövetség is új
diplomatával lett betöltve, aki egészen a maga izlése szerint
kivánta a hivatalos személyzetét megalakítani. Olyan katonai
attasét kivánt maga mellé, aki tökéletesen birja szóval és tollal
az orosz nyelvet. A hadügyminiszterium lámpással kereste a muszkául
értő tisztet. Nem talált mást, mint a főhadnagy Poprádit. Azt
rögtön kinevezték katonai attasénak a nagykövetséghez. A mint
megérkezik Szent-Pétervárra s bemutatja magát a főnökének, az
méregbe jön: azonnal telegrafáltat a hadügyminiszternek, hogy mit
küld ő mellé egy hadnagyocskát katonai attasénak? Egy nagykövetnek
legkevesebb őrnagyi rangu attasé kell! Nosza fölhajtják az
őrnagyokat, sorba kérdik: «Ki tud oroszul?» – «Hát az ördög!» (Az
tud; de nem vállal attaséi hivatalt.) «Ki tanul meg rögtön
oroszul?» – «Hiszen Kolumbus tojása ez!» Ki kell nevezni főhadnagy
Poprádit őrnagynak. S főhadnagy Poprádi megkapta az őrnagyi rangot,
a pléhgalléros uniformissal együtt, persze egy utászezrednél. Akkor
jött aztán még csak dühbe a szentpétervári nagykövet, mikor az új
őrnagy bemutatta magát a molnárszinü őrnagyi uniformisában. Hej, de
összetelegrafteremtette az egész miniszteriumot: «Hát egy pionérrel
parádézzak én az orosz czár udvari báljaiban? Rögtön tegyétek át az
attasémat egy huszárezredhez hasonló rangminőségben, még pedig az
orosz czár nevét viselő huszárezredhez!» No hát ezt is meg kellett
adni neki. A huszármente is utána küldetett. S így lett a mi
hajdani iskolatársunkból fél eszdendő alatt pionérhadnagyból
huszárőrnagy. Ennél gyorsabb káriért, úgy hiszem, még senki sem
csinált. És mind ezt azért, mert ő az alatt, a míg mi ebéd után
balmoztunk, a muszka grammatikának feküdt neki. – Most már úgy
tudom, hogy alezredes. S ha még soká tart a béke, bizonyosan
ezredességre viszi. A hogy előre megjövendölte magának, mint
kitüzött életczélt.</p>
<p>Én pedig maradtam főhadnagy (többet nem is érdemeltem),
<span class="pagenum"><a name="Page_17" id=
"Page_17">-17-</a></span> de a másik pajtásom, a báró, a ki jól
kitanult zsenikari tiszt volt, három háboruban részt vett, mint
tüzértiszt, az ütege élén Königgräcznél bravurokat követett el, új
puskaport is talált föl, nem vitte följebb a dolgát a
kapitányságnál.</p>
<hr class="tb" />
<p>Üss hátba, kérlek! Hisz én azt igértem, hogy regényt fogok neked
diktálni s most veszem észre, hogy interpellácziót szuggerálok
kezdő delegátusok számára. Hát én nem értek a regényiráshoz,
(ketten együtt se sokat); azért, a mint rajta érsz, hogy divagálok,
csak te üss hátba.</p>
<hr class="tb" />
<p>Hát ott hagytuk el, hogy valjon a magyar «cs» betü, melyet a
német négy betüvel tud csak nyélbesütni (tsch), melyik irásjegygyel
azonosítható a görögben, a Χ-vel e, vagy ξ-el?</p>
<p>Azon függ, hogy lesz-e ebből regény vagy nem lesz?</p>
<p>Az ám! Csakhogy mielőtt a fogadás kétséges tétele az illetékes
biró elé terjesztetett volna, Amarillis kisasszony biztosítékot
kivánt letétetni: zálogot.</p>
<p>No, az ő zálogát nem kellett birói kézbe deponálni.</p>
<p>Hanem az enyimet. – Az volt halhatatlan költőnk, Dombiratosi
Kázmér (most már Kázmér?) nagybecsü autogrammja. Elébb az legyen
biztos kézben.</p>
<p>Megszereztem. Hogyan jutottam hozzá?</p>
<p>Levelet irtam a nagy költőnek, melyben úgy mutattam be neki
magamat, mint orientálistát, azt a kérdést intézve hozzá, hogy
valjon a legújabban megjelent remek népballadája: «Jóska és Sárika»
nem utánzata-e a hirhedett persa költő, Firduszi «Josszuf és
Zulejka» költeményének, mely ugyan még európai nyelvre nincs
lefordítva, de a melyet ismerhetett kedves barátja, Lisznyay Kálmán
palócz dalaiból, a ki szintén írt hasonló balladát?</p>
<p>No már egy ilyen kérdésre csak kell választ adni a
legmegátalkodottabb czelebritásnak is.</p>
<p>Pár nap mulva kezemben volt a felelet. <span class=
"pagenum"><a name="Page_18" id="Page_18">-18-</a></span></p>
<p>«Vigye el önt az ördög a Firduszijával együtt. Én nem olvastam
soha azt a persa balladát; Lisznyay Kálmán pedig nekem nem volt
kedves barátom; – hisz én nekem még akkor hátul gombolták a
ruhámat, a mikor az már meghótt. Én nem lopok mástól, csak
magamtól. Dombiratosi Rafael!»</p>
<p>(De sok keresztneve van!)</p>
<p>A drága zálog tehát már kézben volt.</p>
<p>De nem olyan könnyü volt ám a pert levátába bocsátani.</p>
<p>Mert a tanár úrnak az a szokása volt, hogy ha kérdeztünk tőle
valamit, akkor ő a helyett, hogy válaszolt volna,
visszakérdezett.</p>
<p>– Tanár úr! Én egy kérdést volnék bátor megkoczkáztatni.</p>
<p>– Elébb majd én kérdezek tőled valamit.</p>
<p>– Tessék.</p>
<p>– Mit szoktatok ebéd után csinálni?</p>
<p>– Balmozunk.</p>
<p>– Hogy híjják görögül a balmot?</p>
<p>– «Szfaira.»</p>
<p>– Igen, ha labda. – De hát ha ballon?</p>
<p>– Akkor «Ochrezisz.»</p>
<p>– A macska egyen meg! Az a «ballet». A léggömböt kérdeztem.</p>
<p>– «Thülákósz.»</p>
<p>– Hát a gólyát hogy hivják görögül?</p>
<p>– Pelargósz.</p>
<p>– Már most a kettőből hogy csinálnál egy szót?</p>
<p>– «Pelargothülákosz.»</p>
<p>– Nagyon jól van. Már most fogd ezt a könyvet s fordítsd le
belőle ezt a mesét. Majd azután add elő a magad dolgát.</p>
<p>Valami kis tömzsi könyvet húzott elő a zsebéből kutyabőrbe
kötve; abban meg volt jelölve fogpiszkálóval a lap, amivel nekem el
kell bánnom. <span class="pagenum"><a name="Page_19" id=
"Page_19">-19-</a></span></p>
<p>Egy régi görög mese volt a lefordítandó föladvány.</p>
<p>Amarillis kisaszony segítségével diadalmaskodtam fölötte.</p>
<p>A görög mese maczedoniai Nagy Sándor utazását írja le, a hogy a
nagy hódító a Khokonoor hegységen keresztül átszállt
Kelet-Indiába.</p>
<p>Hozatott magának egy óriási nagy saskeselyüt. Annak a hátára
fölült, mint egy nyeregbe. A sas fölszállt vele a magasba. És ekkor
nagy Sándor egy hosszú dárda hegyére föltüzött egy ürüczombot s ezt
előretolta a sas orra elé; abban az irányban, a merre Keletindia
feküdt. A sas elkezdte üldözni az izletes falatot, neki eresztett
szárnyakkal. S minthogy azt sohasem érheté el, tehát egyenesen
elszállítá a királyt a hegyek fölött Keletindiába.</p>
<p>– No látod! mondá Esdrás úr, mikor a penzumot átadtam neki. Most
már érted a hüszteron-proteront? Ezen a nagysándori tradiczión
alapul az én találmányom, a mit nem adok alább egy milliónál. Mióta
keresik már a léggömb kormányozhatóságának titkát? – Nem ér semmit
az okoskodás. – Gázmotor, villanygép mind haszontalanság. Én azt
teszem, hogy fölviszek magammal a léggömb kosarában négy anyányi
gólyát. Azokat hámba fogva odakötöm a kosárhoz. Ki lesznek jól
éheztetve. Akkor előre tolok egy nagy gereblyét, a melynek a
fogaira hosszú zsinegre kigyók, békák és apró kacsafiak lesznek
fölakasztva. Arra a négy gólya fölrebben, utána száll a csaléteknek
s hatalmas szárnycsapásaival irányt ad a léggömbnek; nekem aztán
csak az a föladatom, hogy a gereblyével kormányozzak bölcs
belátásom szerint. Ezt a találmányomat én a muszka kormánynak fogom
eladni.</p>
<p>Én el voltam ragadtatva e zseniális eszmétől.</p>
<p>– Van-e nálatok otthon gólya?</p>
<p>– Százával, mikor kiárad a Béga.</p>
<p>– Hozass nekem négy darab gólyát.</p>
<p>Megigértem, hogy hozatok; de hazafiui indulatom kiköttette,
<span class="pagenum"><a name="Page_20" id=
"Page_20">-20-</a></span> hogy elébb az osztrák miniszteriumot
kinálja meg a találmányával.</p>
<p>Elvégre hozzá tudtam jutni a kérdés föltevéséhez.</p>
<p>– Azon disputálunk a kisasszonynyal, hogy valjon a görög betük
közül melyik használható a magyar «cs» kifejezésére: a «chi»-e,
vagy a «kszi»?</p>
<p>– Szeretem, hogy ilyen tudományos kérdések iránt támad
érdeklődés az ifjú szivekben. Erre a kételyre világos konkrét
adattal felel meg a történelem. A görög krónikairó igy ír egy
magyar nevet Χαβυξινγιλας (Chabukszingilász), a mit filológusaink
aként olvasnak «Csabacsüdgyula.» És így mind a chi, mind a kszi
használtatott a görögök által a magyar nevekben előforduló cs betü
helyett.</p>
<p>Mi egymás szemébe néztünk Amarillissal.</p>
<p>– De én ebben az itéletben nem nyugszom meg! henczegtem én. Mi
fogadtunk a kisasszonynyal. Az nem járja, hogy mind a kettőnknek
igazat adjon a döntő biró. Mi legyen akkor a fogadás dijával, ha
mind a két fél párin marad?</p>
<p>– Igen! igen! segített Amarillis. A dijnak ki kell adatni! (Ő
sem akarta engedni a költői autogrammot, a mit már magáénak
hitt.)</p>
<p>– No hát az attól függ, hogy micsodák a fogadók?
vegyeskereskedők-e, vagy szportmenek? Ha vegyeskereskedők, akkor
azt cselekszik a kölcsönös igazság esetén, a mit a nürnbergi
szivar-exporteur, meg a pesti patyikus. A szivar-exporteur küldött
a pesti patyikus nyakára egy ládika portoricot, harmincz márka
utánvétel mellett; arra a pesti patyikus meg fogta magát, küldött a
nürnbergi szivarosnak harmincz márka utánvét mellett egy nagy doboz
bajuszkenőcsöt. Kölcsönösen megadják a dijat. Ha pedig szportmenek
a fogadók s egyszerre érnek a lovaik a jelpóznához, akkor azt
mondják: «todtes Rennen!» s nem fizetnek semmit.</p>
<p>– De én ez ellen kifogásolok. Én fél lófejjel elébbre vagyok.
Mert én bebizonyítom a magyar heraldikából, hogy cs betü helyett
mindenkor ch használtatott: a Zicsi <span class="pagenum"><a name=
"Page_21" id="Page_21">-21-</a></span> és Pécsi neveket mindig így
irták: Zichy, Péchy, és soha sem irták Zixinek, Péxinek.</p>
<p>– No hát elismerem, hogy fél lófejed van, szólt papa Esdrás.
Amarillis fizeti a dijat, föltéve, hogy nem kerül pénzbe.</p>
<p>– Dehogy kerül.</p>
<p>– Akkor vedd meg rajta.</p>
<h3>IV. AZ ELSŐ CSÓK.</h3>
<p>Másnap korábban fölkeltem, mint a két szobatársam. Azt hittem,
hogy azok még alusznak. Még nem ütött a görög leczke órája.</p>
<p>Kimentem a kertbe. Szép tavaszi reggel volt. A verebek
csiripeltek. A jáczintok, tulipánok piros csiráikat dugdosták elő a
virágágyakból. Fürge veres bogárkák szaladgáltak a földön, egymás
ismeretségét keresve. A nyárfák rügyeinek balzsamától csupa
ambraillattal volt tele a levegő. Az ifjú szivben is ilyenkor támad
valami megzsendülés, a miben ott van a tavasz melege. Bogár volna:
fölébredne, csira volna: kibujkálna, balzsam volna: illatoznék.</p>
<p>Jól sejtettem. Ő is ott volt. Amarillis.</p>
<p>A jáczint ágyat porhanyította kis gereblyéjével, neki
térdelve.</p>
<p>Nekünk szabad volt a kertbe járnunk, a leczkéket könyv nélkül
tanulnunk.</p>
<p>Én egyenesen oda mentem hozzá. Kivülünk nem volt ott senki.</p>
<p>– Kisasszony! Én jövök a fogadásom dijáért.</p>
<p>Erre ő fölállt, a ruháját rendbehozta, a mi föl volt tűzve míg
térdelt, leverte a port két tenyerével magáról, s azzal a karjait
hátratéve, odaállt elém: «tessék.»</p>
<p>Semmivel sem volt több élet az arczán, mint egy alabástrom
szoborén.</p>
<p>Megcsókoltam az ajkát. Hideg volt, mint a kő. Nem pirult
<span class="pagenum"><a name="Page_22" id=
"Page_22">-22-</a></span> el utánna. A szempillája sem mozdult meg.
Tudta, hogy mit csinál; fizeti a vesztett fogadást.</p>
<p>Én úgy éreztem magamat e csók után, mintha uzsorás adósság
fejében koboztam volna el egy árvaleánynak az utolsó vánkosát.</p>
<p>Magam pirultam el.</p>
<p>– No hát, kisasszony, ne higyje azt, hogy én olyan czudar önző
vagyok. Legyen úgy, hogy én vesztettem el a fogadást. Itt van
nézze; odaadom magának a dijat, a költő levelét, s aztán nem bánom,
ha visszaveszi is tőlem azt a szomorú csókot.</p>
<p>S odaadtam neki a nagybecsü autogrammot.</p>
<p>Erre rögtön kétfelé nyilt az ajka; az arczán kisütött a
mosolygás, a keze reszketett a kezemben, mikor a zálogot átvette, s
azzal egyszerre a nyakamba borult, átölelte a fejemet – s ez már
aztán igazi csók vala. Csók, a mely leszalad a szivig; – még annál
is odább; fölgyújtja a vért és az istenné tevő balzsamokat az
idegekben.</p>
<p>Soha sem felejtem el, a míg élek, ezt az első csókot.</p>
<h3>IV. ALFA ÉS OMEGA.</h3>
<p>Ezzel a két egybekötött betüvel jelezi a szent szimbolisztika a
világföntartó lényt. Úgy is van.</p>
<p>Az alfa és az omega a szerelem.</p>
<p>A ki a szerelemben az alfát kimondta, annak az omegáig nem lehet
megállni.</p>
<p>Azért vigyáztam én magamra a későbbi dolgaimnál; vagy nem
mondtam ki az alfát, vagy mingyárt az omegánál kezdtem.</p>
<p>Attól a percztől kezdve, a melyben én az első «cs» betüt
megmagyaráztam a görögöknek, nem volt nyugalma tőlem az országban
lakozó czelebritásoknak. Csűstül kényszerítettem őket autogrammok
kiállítására. Nincs a svihákságnak, a schwindlinek, az
imposztorságnak az a fajtája, a mit alkalmazásba ne vettem volna
ellenük, csakhogy a <span class="pagenum"><a name="Page_23" id=
"Page_23">-23-</a></span> névaláirásukat megkapjam. Legtöbbször
sikerült. Bennem egy nagy világcsaló veszett el, a mennyi
talentumot ki tudtam fejteni e zsánerben. Valóságos hochstaplere,
szélhámosa voltam az autogramm-szerzésnek. Az álorczásságot sem
vetettem meg. Egyszer rajongó kis leány voltam, ki festett
nefelejts koszoru közepébe kivánja iratni a hires nevet; máskor
boldog családapa, ki engedelmet kér, hogy új szülöttét a nagy
férfiú nevére kereszteltesse. – Memmeg gazdag tőzsér, ki
testamentumot akar tenni s azt kérdi, hogy minő hazai czélokra
hagyományozza a százezreit? Egy regényirót azzal rohantam meg, hogy
a regényében előforduló félkézkalmár neve az enyimmel azonos:
nyilatkozzék iránta.</p>
<p>Egy szatmármegyei czelebritást azzal interpelláltam meg, hogy ez
a fogadás eldöntendő, miként mondatik helyesen: «csikaja», vagy
«csikója»? Megkaptam rá a választ; helyesen mondjuk:
«csikaója.»</p>
<p>S ezeket én mind beváltottam aranyra, – annyi csókot kaptam
értük, – mikor már a jérikói rózsa-lugas lombja olyan sűrű volt,
hogy nem lehetett keresztül látni rajta.</p>
<p>Oh, alfa és omega!</p>
<hr class="tb" />
<p>Van egy szép tengeri csiga, a neve «conus litteratus» (betüs
kup.) Ennek a talapján köröskörül tökéletesen rajzolt káldéi betük
vannak, egymás mellett a kezdő és végző betük. – Még ez a
tengerfenéken lakó csiga is tudja azt!</p>
<h3>VII. A GÓLYÁS LÉGGÖMB = PELÁRGOTHÜLÁKÓSZ.</h3>
<p>Nagyon indikálva volt részemre, hogy Esdrás úrnak a
neutralitását föntartsam. Erre legjobb strategema volt a kedvencz
rögeszméjének a táplálása.</p>
<p>Mikor egy tudósnak valami fiksza ideája van, akkor ha
<span class="pagenum"><a name="Page_24" id=
"Page_24">-24-</a></span> azt előhozzák neki, se lát se hall, mint
a süketfajdkakas dürgéskor.</p>
<p>Hozattam neki a pusztánkról két fiókgólyát; azok megszoktak a
háznál. Nyers húst, paczalt kaptak; később az egeret is
elfogták.</p>
<p>A hím komoly természetü uraság volt: ezt elneveztük a
kontempláló magaviseleteért Hamletnek. Az Oféliája ellenben minden
jó és rossz tulajdonságaival birt nemének. Sokat kelepelt, nyalánk
volt, kiszedte a moslékból az izletes hulladékot, sőt a szomszédból
áttévedt kis kacsákat is elkapkodta; kutyát, macskát üldözött, a
professzorhoz járó diákoknak a fejére röpült s a kalapjaikat
kilikasztotta az eltávozóknak jót csipett a lábaszárába a hegyes
csőrével; graciöz tudott balletet tánczolni.</p>
<p>Ez volt Esdrás úrnak a kegyencze. Ennek a tehetségeire
alapította léghajózási rendszerét.</p>
<p>Legelső dolog volt hozzászoktatni a gólyát a hámhoz.</p>
<p>A hámot először szironyból készítették. Azt a gólya rövid időn
megette; azt hitte kigyó. Azután bőgőhúrból próbáltak rá kantárt
rakni. Az meg épen delikatesz volt neki; földi gilisztának nézte:
lenyelte. Végre sodronynyal körülfont húrral szerszámozták föl; azt
már nem tudta elrágni.</p>
<p>Azután kipróbálták, hogy mennyi tehernek felel meg a gólya
húzóképessége.</p>
<p>Egy kosarat kötöttek a hámhoz s aztán repülésre birták a
madarat. Megfelelt a várakozásnak.</p>
<p>Most aztán komolyan hozzáfogott Esdrás úr a találmánya
létrehozásához.</p>
<p>Hazafias kollekta útján beszereztetett a léggömb előállításához
megkivántató összeg. – Szakértő kezek szabályszerüen elkészíték
tafotából a ballont, behúzva reczével. A gimnáziumunk vegytani
laboratoriuma szolgáltatta hozzá a szükséges könléget.</p>
<p>A kisérlet sikerétől függött a korszak átalakulása.</p>
<p>Ha sikerül a léggömböt betanított madarak segítségével
<span class="pagenum"><a name="Page_25" id=
"Page_25">-25-</a></span> útba irányítani, mint a hogy lehet a
földi jármüveket oktalan barmokkal, ökrökkel, lovakkal mozgásba
hozni, utaztatni, gyorsítani, akkor az egész hadviselés megváltozik
s azzal együtt a politika, nemzetgazdászat, kereskedelem, – sőt az
egész társadalmi rendszer.</p>
<p>A kisérlet iránt megyeszerte nagy volt az érdeklődés</p>
<p>Faluról begyültek a czelebritások. A városház előtti tér
átengedtetett a hatóság által a kisérlet számára. A notabilitások
és úrhölgyek számára tribünök állíttattak. A helyben állomásozó
lovasság és szekerészet főparancsnokai is megigérték
megjelenésöket.</p>
<p>A nevezetes napot megelőző huszonnégy óra alatt az Ofélia nevet
viselő gólya minden ételben való részesüléstől visszatartatott,
hogy annál bizonyosabban beváljon a czélzatos furfang azzal a
bizonyos póznára tüzött csalétekkel.</p>
<p>A léggömbhöz tudniillik egy fűzfavesszőből font csónak volt
csatolva, melynek hátulsó részére (puppis) egy tollseprükből
alkotott kormány (timon) alkalmaztatott, az orrára (prora) pedig
egy haránt fekvésü pálcza helyezteték, melynek végén zsinegre
kötött kigyó ficzkándozott.</p>
<p>Csalhatatlan volt a számítás.</p>
<p>A mint a csónakban elhelyeztetett gólya megpillantja a ragadozó
kigyót, azonnal föl fog repülni és utána eredni. A begyéhez kötött
hámnál fogva magával ragadja a csónakot, a csónak a léggömböt s
eként «ad hominem» (azaz «ad ciconiam») be lesz bizonyítva a tétel,
hogy ha a léghajó csónakjában egy lelkes állat, (például egy ember)
fog ülni s a léggömböt négy, vagy tiz gólya röpíti tova, akkor azt
tetszés szerint lehet a szélrózsa minden irányában kormányozni.</p>
<p>Pünkösdi szünidő volt; a szyttyáknak nem volt iskolájuk; mind
kijöhettek a hecczre.</p>
<p>Én voltam a professzor úrnak a Handlangere, vagy, a hogy
magyarul hivják: fizikus-inas.</p>
<p>Óriási közönség gyült össze a városháztéren. A főiskolai
fiatalság tartotta fönn a rendet. <span class="pagenum"><a name=
"Page_26" id="Page_26">-26-</a></span></p>
<p>A városi közkutnál töltöttük meg könléggel a ballont</p>
<p>Szépen földuzzadt s büszkén lebegett a magasban.</p>
<p>Nagy betükkel volt az oldalára festve miniommal a világra szóló
«PELARGOTHULAKOS.»</p>
<p>Mikor a léggömb lengő állapotba volt hozva, belekapcsoltuk a
kötelékeibe a vesszőből font csónakot, a melynek az orrán ott
ficzánkolt egy nagy coluber nájász madzagra kötve; a kasban pedig
ott gunnyaszkodott a nap hőse: a vezérszerepre szánt eszterág.</p>
<p>Mikor Esdrás úr vezényszava elhangzott, természetesen görögül:
«afürein!» (elereszteni!) a tizenkét szyttya, a ki addig a léggömb
köteleit fogta, egyszerre kibocsájtá a magáét a kezéből s arra az
elszabadult ballon nagy sebességgel lódult föl a felhők országába,
a néző-sereg éljenrivallása közben.</p>
<p>Hanem a gólya nem repült ki a csónakból.</p>
<p>A léggömb ment föl egyenesen az ég felé. Tökéletes szélcsend
volt.</p>
<p>A csónak pedig lóbálózott, mint az óra perczingája.</p>
<p>Egyszer csak kidobta a gólyát a párkányán keresztül.</p>
<p>A nyomorult eszterág azonban mindenhez értett inkább, mint a
repüléshez. Azt tökéletesen elfelejtette. A mint azt érezte, hogy
hozzá van kötve valami légbenjáró szörnyeteghez, elvesztette minden
madártalentumát; bukfenczeket hányt a levegőben, lábbal fölfelé,
fejjel lefelé vergődött s hagyta magát hurczolni az erősebb léggömb
által, a merre annak tetszett.</p>
<p>Távcsövekkel néztünk utánuk.</p>
<p>Egyszer aztán elérte a ballon a magas régiókban azt a
légréteget, a hol a könlég fajsulya összetalálkozik az atmoszféra
légnyomásával. Itt meg szokott pihenni a léggömb.</p>
<p>Ekkor azonban az eszterág is visszanyerte a lelki ekvilibriumát.
Észrevette, hogy most már ő az úr a levegőben.</p>
<p>Most azután, nemhogy arra használta volna föl a szupremacziáját,
hogy a pálcza végén fityegő kigyót <span class="pagenum"><a name=
"Page_27" id="Page_27">-27-</a></span> üldözze, hanem elkezdett a
maga tudományával még magasabbra repülni.</p>
<p>Ennek aztán az lett a következése, hogy a léggömb, a ki egy
ilyen ellenmanőverre nem volt készen, fölfordult s a nyitott
felével tátongott az égre. A hidrogén természetesen kiillant a
fölfordított szájpadláson keresztül s arra a léggömb kezdte a
sulyát érvényesíteni s megint a gólyát rántotta alá, míg ismét
olyan légrétegbe jutott, a hol a maradék könlég ujra föntartotta.
Innen megint a gólya czibálta fölfelé. Utoljára a lottyadttá lapult
ballon ráesett a gólyára, mint egy repülő palacsinta, a spárgaháló
belekeveredett a madár szárnyaiba, lábaiba, csőrébe s együtt mind a
ketten spirál-oszlopban kanyarogva beleestek valahol egy távol
fekvő morotvába. Soha sem talált rájuk senki. Bizonyosan morkoláb
lett belőlük.</p>
<p>A pelargothülákosz kisérlete gyalázatosan megbukott; oda az egy
millió rubel!</p>
<p>Aztán a Hamlet is megszökött. Egy délután, hogy megunta várni az
Oféliáját, fölnyujtotta csőrét perpendikulárisan az ég felé; tizet
kelepelt, hármat ugrott s azzal szétcsapva a szárnyait, elrepült
boldogabb hazák felé.</p>
<p>Biz azt soha sem küldte vissza «India cum donis», miként hajdan
a «Ciconiam Polonis».</p>
<p>S ennek az æronauta kudarcznak az én első szerelmem is nagy
kárát vallotta.</p>
<h3>VIII. ÉLETRE-HALÁLRA.</h3>
<p>Az a jerikói rózsa (a mi különben nem is rózsa, hanem «loncz»)
még sem eléggé sűrű. Az a ficzkó egyszer ránk lesett, mikor szép
hajnalban az autogrammot az autotyppal kicseréltük a lugasban.</p>
<p>Elárult a ficzkó! De nem az apja előtt. Tudta, hogy az nem fog
rá hederíteni: még akkor nagy kegyében állottam; (a gólyásballon
bukása előtt volt); hanem a pajtásomnak sugott be. Az pedig
titokban vágytársam volt. <span class="pagenum"><a name="Page_28"
id="Page_28">-28-</a></span></p>
<p>Eddig még keveset beszéltem a báróról, csak a külsejéről.
Hallgatag fiu volt; mintha csak pénzért adná a szót. Az iskolában
is ilyen volt. A szöveget nem tanulta meg könyv nélkül szó szerint,
hanem kivette a való tartalmát s a saját szövegezésével mondta el
lassan, ovakodva; de azért helyesen. Szépen jártak nála Pulszky
Guszti frázisremekei jogász korában. Mint katona is ilyen volt:
kiszámító, de kiszámíthatatlan. Soha sem árulta el előttem, hogy ő
is szerelmes a szép Amarillisba. Még az udvarlástól is
tartózkodott. Én sem dicsekedtem el neki a szerencsémmel. Titkoltam
előtte: tudtam, hogy ez gonosztett.</p>
<p>Mikor az embernek még gyermekszive van, olyan helyesen meg tudja
azt érezni, hogy mi az a gonosztett, a mi eltitkolni való. Mikor
már dicsekszik vele, akkor már pimasz. Vénségünkben aztán (azaz,
hogy «vénség» nincs: másod fiatalságunkban) ismét visszatérnek a
kedély stádiumai. Bizonyos korban az ősz ifiu titkolja, sőt
eltagadja a gonosztetteit: csak mosolyog, csak hunyorít, ha
példálóznak rá s a jogosult szemrehányások ellen komolyképü hamis
igazsággal mossa magát: ez a naiv öregurság; az utolsó stádiumban
aztán már ismét dicsekszik a gonosztetteivel (a miket el nem
követett). Ez a pimasz öregurság.</p>
<p>No majd meglátod, hogy én tisztára mosom magamat. Még abban a
stádiumban lélegzem.</p>
<p>Nyugodt lehetsz. A mit én neked lediktálok, egészen
denaturalizálva van már. A milyenre az egyszeri backfisch azt
mondta, hogy «ez olyan ártatlan regény, hogy ezt még a mama is
elolvashatja».</p>
<p>Az én Nikkelem, mint mondám, soha sem magolta be könyv nélkül a
leczkét. Elég volt neki azt egyszer elolvasni, az értelme a fejében
maradt s azt elmondta a saját fogalmazása szerint.</p>
<p>Egyszer csak hirtelen megváltoztatta a rendszerét. A mint
virradni kezdett, fölugrott az ágyból, felöltözött, kapta a
könyvet, kiment a kertbe biflálni. Mire én megjelentem <span class=
"pagenum"><a name="Page_29" id="Page_29">-29-</a></span> a
légyotton, már akkor ő ott lépte a nagy lábaival a
száztűhoszszát.</p>
<p>Amarillissel aztán, a ki szintén odatévedt, én egy bizalmas szót
sem válthattam többé, ha csak ribizlit nem segítettem neki
szedni.</p>
<p>Világos volt a kabala. Ez az ember engem kontrakariroz.</p>
<p>No megállj Nikkel! Ha még piczulát nem vertek belőled!</p>
<p>Egy reggel azt mondám a bárónak:</p>
<p>– Hallod-e te báró; te mostanában nagyon korán kelsz.</p>
<p>– A nap is korán kel. Ha az orromra süt, nem tudok az ágyban
maradni.</p>
<p>– No hát én majd teszek róla, hogy az ágyban tudj maradni.</p>
<p>Leczke után nehányan, válogatott legények, össze szoktunk gyülni
a vivóiskolában. Így hittuk a gimnazium nyáron üres fáskamráját, a
hol karddal, rapérral hadazni szoktunk. Egy dragonyos őrmester volt
a professzorunk, a kinek havonkint egy forintot kontribuáltunk;
kardot, fejés karvédőt kiki maga szerzett magának.</p>
<p>Ha csak mancsettáztunk, akkor nem kötöttük föl a plasztront, s a
béllelt sapak helyett is csak a rostély maszkot tettük föl.</p>
<p>Az összeszólalásunk utáni délután, mikor a klasszisból lementünk
a vivodába, oda sugtam a bárónak:</p>
<p>– Ma plasztron nélkül fogunk vivni – egész testre; aztán egész a
fegyverképtelenségig.</p>
<p>– Állok elébe.</p>
<p>Természetesen vivásleczkénél nem lesik szekundánsok a harcz
kimenetelét; az őrmestertanár is rábizza a felekre, hogy ott üssék
egymást, a hol érik; a kardok ugyan nincsenek kiköszörülve s a
vivókat takarja egy vékony gyapot jankli; de mi ketten ez
alkalommal úgy helybehagytuk egymást a tompa élü kardokkal, hogy ha
az Pesten történt volna, vezérczikket irtak volna róla a
Nyilt-Térben. Én kaptam a karomra, a mellemre, a vállamra olyan
hurkákat, mint egy kolbász; bőrrepedést, a miből kiserkedt a
<span class="pagenum"><a name="Page_30" id=
"Page_30">-30-</a></span> vér; a fejemre is egy daganatot; ellenben
a Nikkel viselt tőlem egy emléket a nyakán, a mitől berekedt, egy
kup-dő-Zsarnákot a térdére, a mitől megsántult; meg egy veszedelmes
csapást a könyökére, a mitől fegyverképtelenné lett.</p>
<p>«Urak, ez már nem tréfa!» mondá a vivómesterünk. Ki kell békülni
rögtön! Ez a regula. Kezet is nyujtottunk egymásnak s «pardon»-t
mondtunk.</p>
<p>No de én czélt értem. A magam sebeit megkuráltam ötven krajczár
ára arnikával, meg vattával s eltakarhattam a ruhámmal; de a báró a
megsántult lábát nem tagadhatta el, neki csakugyan felcsert kellett
hivatni, a ki ágyba fektette, beflastromozta, bekötözte, mint egy
igazi párbajban megsebesültet.</p>
<p>De másnap nem jöhetett ki az én találkozómat elrontani a kertbe.
Én kimehettem; mert nem vallottam be semmit. A jobb karomat ugyan
nem tudtam megemelni; de hiszen félkarral is lehet ölelkezni.</p>
<h3>IX. A KATASZTRÓFA.</h3>
<p>A gólyás-ballon bukása a mi regényünk bukását is maga után
vonta.</p>
<p>Esdrás úr lelkét betöltötte a világfájdalom, Europa-unalom és
gólyagyülölet. – Rossz kedvét alattvalóival éreztette. Agesilaus
csak úgy tudta magát a szuverén atyai zsarnokság ellen
megvédelmezni, hogy kurtára lenyiratta a haját. Nem lehetett
megczibálni.</p>
<p>Esdrás úr katalogust olvastatott és examinált. Kapcziózuskodott.
(Ez is régi szó, de örökké új).</p>
<p>A gyászos kimenetelü vivóiskolai párbajunk már a bukott gólya
után következett. Az ágybanfekvő kosztos historiáját bizonyosan a
borbély fedezte föl a professzor előtt. Hanem az indító okot, a
miért ez a püfölődzés végbement, másnak kellett elárulni. Soha sem
beszéli ki a fejemből <span class="pagenum"><a name="Page_31" id=
"Page_31">-31-</a></span> senki, hogy ez a Judás a szentpétervári
katonai attasé volt.</p>
<p>Egyszerre csak az jutott eszébe a professzor úrnak, hogy
bekövetelte tőlünk az irásbeli görög gyakorlatainkat.</p>
<p>Én azt a negativ igazságot mondtam neki, hogy elvesztettem a
magamét. Vigasztalhatatlan vagyok.</p>
<p>– No hát csak vigasztalódjál meg, mert én megtaláltam. Mondá
Esdrás úr.</p>
<p>S odatartotta az orrom elé. Szép kis exercicium volt.
mondhatom.</p>
<p>Senki sem disputálja ki belőlem, hogy a szentpétervári
nagykövetség révén jutott hozzá.</p>
<p>Nojszen szép konzekvencziákat vonhatott le belőle!</p>
<p>Ott volt a mi egész ideális korrespondencziánk görög betükben
kifejezve.</p>
<p>A sajnos fölfedezés legelső eredménye az volt, hogy Amarillis
kisasszonyt elküldték kolostorba; beadták apáczának.</p>
<p>Nekünk pedig, t. i. nekem és báró Nikkelnek, az examen napjára
odacsődítették a sorsunk intéző zsarnokait: Nikkelnek a
nyugalmazott alezredes édes apját, nekem meg a mindig nyugalmi
állapotban levő tútoromat, a nagybátyámat. Azok még láthatták a
kék-zöld foltokat a drága magzataik élő pergamenjén, a mit azok
egymásra fölrúnáztak – egy pár szép szem miatt.</p>
<p>A két zsarnok kölcsönös eszmecserék utján abban állapodott meg,
hogy két ilyen veszekedő ficzkót lehetetlen más irányba terelni,
mint ha mind a kettőt beadják jövendőben a bécsujhelyi katonai
akadémiába.</p>
<p>Akkor még az a meggyőződés uralkodott a magyarok között, hogy ha
van a familiában egy olyan rossz kölyök, a kiből semmi rendes
embert nem lehet formálni, azt be kell adni a «Stiftbe».</p>
<p>Ez volt a műneve annak a rettegett intézetnek, a melyben
katonatiszteket nevelnek.</p>
<p>Közbeesett azonban a bevégzett gymnáziumi tanév s a <span class=
"pagenum"><a name="Page_32" id="Page_32">-32-</a></span> kezdődő
katonai akadémiai kurzus közé a szokásos vakáczionális két
hónap.</p>
<p>S ennek a két hónapnak ismét egy új fejezetet kell
szentelni.</p>
<p>Az első novella ezzel be van fejezve. (Egyelőre.) Már most kérek
egy pár napi haladékot, hogy a második novellához összeszedjem az
eszemet. – Mert ez az én historiám hét különböző novellából fog
állani, a mik végül egy nyolczadikban mind összekerülnek s egy
kerek egész lesz belőlük.</p>
<p>Furcsa lesz az nagyon!</p>
<hr class="chap" />
<div class="chapter"></div>
<p><span class="pagenum"><a name="Page_33" id=
"Page_33">-33-</a></span></p>
<h2>«IRINGÓ.»</h2>
<h3>I. A KALUGYER.</h3>
<p>A nagybátyámat hitták az ismerősei odalenn a Bánságban
«kalugyernek». Egész helytelenül; mert a kalugyer jelent orosz
papot, a kinek a felesége meghalt s a kit a dogma kényszerít
azontul nőtlennek maradni és száját a husevéstől megtartóztatni. –
Már pedig az én nagybátyám soha rácz pópa nem volt, soha feleséget
nem vett, és így özvegy nem lehetett, a mi pedig a vegetarianismust
illeti, attól olyan messze állott, mint az a debreczeni diák, a
kinek a dárdása hozta a czivától az ebédet fazékban s keletkezett
közöttük a következő szóváltás: «Quid tulisti?» – «Brassicam.» –
«Est ne sus intus?» – «Minime gentium.» – «Tundas ad eperfám!» Ezt
az anekdotát a vakáczió alatt nekem minden héten kétszer kellett a
bácsitól bevennem, vasárnap, meg szerdán, a mikor a töltött
káposztát fölmelegítve adták föl az asztalra; hát csak vegye be a
tisztelt olvasó is, ha már ismeri, fölmelegítve s ha új volna,
fogjon magának egy gymnazistát s magyaráztassa meg, mit tesz?</p>
<p>Azért híhatták így a bácsit, mert egészen visszavonulva élt. Ő
sem járt mások nyakára, őtet sem látogatta senki. A kaszinóba is
csak pipázni járt; nem kártyázott. Hivatkozott a nagy emberek
példájára. – Deák Ferencz, Kossuth Lajos, Nyáry Pál notorie nem
vett kártyát a kezébe soha. Valamennyi czelebris politikus mind
«achartista». (Lásd, milyen szép új szóval gazdagítottam az
irodalmat!) <span class="pagenum"><a name="Page_34" id=
"Page_34">-34-</a></span> Hej, ha most látná a Ferraris históriai
tarokkpartieját!</p>
<p>Szép nagy ősi háza volt; nagy kertje, külső, belső gazdasága. A
külső árendába volt adva mindig, a belső fölött pedig korlátlanul
gazdálkodott a Flóra asszony.</p>
<p>A Flóra asszony valamikor tüzes szépség lehetett, a
szerecsikáról és az ólomfehérről ugyan előhaladt korában sem
mondott le. Az arczát divat szerint csak a füléig zománczolta be,
azontul aztán kőbarna volt a bőre s a fogai megfeketültek a
festéktől. Az öltözete zsiros volt, de selyemvirágokkal és
skófiummal himezve s a fején arany-ezüst fejkötőt viselt; az
aranycsipke már egy kicsit zöldes volt, az ezüst pedig gyöngén
vereses. Irással, olvasással soha nem vesztegette az idejét; de
azért a számadásokat úgy kitudta a fejében kálkulálni, hogy mikor a
bácsinak egy forintból beszámolt, száztiz krajczár került ki
belőle.</p>
<p>Ennek az érdekes hölgynek a társaságában töltötte el az én
nagybátyám az egész életét.</p>
<p>Mert hát a cœlibátust nem csak a papok jóvoltára találták föl.
Akadnak az eklézsián kivül is okos emberek, a kik ennek az előnyeit
fölismerik és magukra alkalmazzák.</p>
<p>Nem volt a bácsi életében semmi tragikus sorsfordulat, holmi
poétás szerelmi csalódás. Ő egyszerüen kommodus ember volt, a ki
nem akart senkivel bajlódni. Asszony! Gyerek! Minek az?</p>
<p>Mikor lejött értem Esdrás úr vészharangozására, hogy hajamnál
fogva kirántson az enyvből, kegyes útmutatásokat adott:</p>
<p>«Édes öcsém, ha bolondságokat csinálsz, úgy csináld, hogy mást
tégy bolonddá, ne magadat. – Magadra vigyázz. – Hidd el nekem, hogy
a házasságoknak fele vigyázatlanságból származik. Valamint hogy a
lábtöréseknek is száz eset közül ötvenben vigyázatlanság az
okozója.»</p>
<p>E szerint ő a lábeltörést, meg a házasságot egy kategoriába
sorozta. <span class="pagenum"><a name="Page_35" id=
"Page_35">-35-</a></span></p>
<p>Óh, be mély belátásu és látnoki eszű politikus volt az én
Kalugyer bátyám! Ha az ő elvei szerint komponálná magát a
társadalom, most nem volna egyházpolitikai hercze-hurcza. Az volna
egyszerüen a jelszó: «Keresztények, vigyázzatok, hogy házasságba ne
bukjatok.»</p>
<p>Az is igaz, hogy ezzel az életnézettel nem állt egyedül a bácsi.
El volt az terjedve magában a népben is. De biz a legszebb
petrezselyem teremhetett volna ott az ő mezővárosában a plébános és
a pópa házának a küszöbe előtt, a házasságra lépni kivánó párok
miatt. Bevett népszokás volt, hogy vőlegény és menyasszony egy
félesztendeig kitanulják elébb, hogy egymásnak valók-e? S ha a
praxisban arra a meggyőződésre jutottak, hogy nincs meg köztük a
kellő harmónia, akkor szépen elbucsuztak, szélyel mentek. Az új
menyecskének egy esztendeig föl sem tűzték a kontyát s nem tették
föl a fejkötőjét s egy évig szabad volt neki tánczolni a rodinában
és eljárni a fonókába.</p>
<p>Aztán volt vajákos asszony elég, a ki kényes természetü
helyzetben készen állt a segítséggel. Nem történt ott
szerencsétlenség soha. A pap stólája többet látott a temetések,
mint a keresztelések alkalmából.</p>
<p>De már most üss hátba, kérlek: hiszen csaknem beleestem a
moralizálásba.</p>
<p>Hát bánja a szösz, hogy milyen volt az én nagybátyám,
gazdasszonyostul; meg az ő egész háza tája? Hanem beszéljünk már
egyszer a szép Iringóról.</p>
<p>Iringónak hivják a virágzó korában (eringium) csodaszépségű
burjánt; levele, szára kék mint az indigó; csupa tövis, még a
virága is, megszúrja a hozzányulókat; mikor azután megszárad, a
szél letöri a száráról; megkapja, végigkergeti a fenyéren, akkor
már úgy hivják, hogy «ördögszekér, ördögborda». <span class=
"pagenum"><a name="Page_36" id="Page_36">-36-</a></span></p>
<h3>II. A HIDEGÍTŐ CSÓK.</h3>
<p>Mikor a delibácsi kastély udvarára behajtattunk, a nagybácsi
saját négyes fogatán, a pitvarból egy leány jött ki elénk, aki a
bátyámnak kezet csókolt, a hogy a bricskából leszállni segített
neki, amire a bátyám azt mondta: «jól van no!»</p>
<p>Azután nekem is segített leszállni a leány a hintóból s nekem is
kezet csókolt.</p>
<p>Nem is igen néztem rá, csak azt láttam, hogy katrinczát
visel.</p>
<p>Nekem ugyan még soha senki sem csókolt kezet, először esett meg
rajtam. Nem tudom, más ember úgy van-e vele? De nálam még óra mulva
is érzik a hidege annak a kezemet ért csóknak; olyan, mintha valami
érczdarab volna oda téve. Később (plane most!) gyakran volt már
ehhez az amfibium-csókhoz szerencsém.</p>
<p>Mi volt ez, szolgáló? Hogy kezet csókol a hazaérkező gazdájának;
meg még a vendégének is.</p>
<p>Még sem szolgáló, mert ő parancsolgat a bátyám hajdujának, hogy
szedje le a bőröndöket, utitáskákat s melyiket hová, melyik szobába
vigye.</p>
<p>Mint minden régi ház, úgy volt a bátyámé is berendezve, hogy a
konyhán keresztül kellett a szobákba menni. Nagyon raczionális
beosztás. A konyha egyuttal cselédlakás is. Az az egy darab
nőszemély ott a tüzhely mellett egy személyben portás, szakácsné,
bejelentő komornyik, gazdasszony; – meg még ki tudja mi?</p>
<p>Ott találtuk a nyitott tüzhely előtt.</p>
<p>Megmagyarázzam neked, hogy mi az a nyitott tüzhely? Neked nem
magyarázom; mert magad is olyan mellett nevekedtél föl. A mai
generácziónak pedig hiába elemezném, hogy mi az a «vaskutya»,
«ludlelke», «lábos», «tévő», «pemete», a kik sohase láttak
ilyent.</p>
<p>A bátyám gazdasszonyát már a föntebbi fejezetben <span class=
"pagenum"><a name="Page_37" id="Page_37">-37-</a></span>
szinskizzeltem (no nézd, megint egy szép új szóval
gazdagítottalak). Hát ez most nem fogadhatta az érkező uraságot,
mert ott ült abban a négyszögletü sülyesztőben, mely a sütőkemencze
barlangjának oduját előzi meg s abban serénykedett, hogy a tévőt
felyül vizes rongyokkal tapasztotta be, alul pedig a kemenczéből
kihúzott parázszsal halmozta félmagasságig. A tüzhely előtt,
zsámolyon állva, forgatta a nyársra kényszerített pulykát egy kis
tömpe «szuka». Tudod, hogy a diákok között ez a titulusa a fiatal
vászoncselédnek.</p>
<p>E szerint az a másik leány még sem szolgáló.</p>
<p>A házi doromb fölnézett rám onnan a sugólyukból.</p>
<p>– No hát! Ez az a hires gólyás úrfi? Kiáltott rám familiáris
komázással.</p>
<p>«Gólyás-úrfi!» Hisz itt már mindent tudnak.</p>
<p>Majd letapostam a bácsinak a lábát, úgy siettem a konyhából a
szobába eloldalogni.</p>
<p>A benyiló volt az én leendő garszonlakásom. Egy ágy, egy bőr
kanapé, egy asztal, egy sublód, egy csukható tükör, egy pipatartó,
meg egy köpőláda. Teljes komfort. Nem! Az nem volt… A mire a
gyertyát szokás tenni lefekvéskor.</p>
<p>Hozzá jött az én bőröndöm. Azt a hajdu meg a hetes letette az
ágy elé.</p>
<p>Nyomban utánuk bedugta az ajtón a fejét az – Iringó.</p>
<p>– Nos! Be lehet magához jönni? – kérdezé kiváncsi képpel.</p>
<p>Ekkor aztán jobban megnéztem.</p>
<p>Kapitális kis leánydarab volt.</p>
<p>Olyan gömbölyü rajta minden, mintha esztergából került volna
elő.</p>
<p>Ezt ugyan ti ritmuscsinálók szebben tudjátok kifejezni, például
Csokonai:</p>
<p>«… úgy domboroda ki,</p>
<p>Mintha birsalmából harapták volna ki.»</p>
<p>Piros két pofácskája, akarta nem akarta, mindig nevetésre állt,
a szája meg épen csupa gúnykaczaj volt a szegleteivel <span class=
"pagenum"><a name="Page_38" id="Page_38">-38-</a></span> fölfelé
huzódva; egy kis gyenge pihécske hamvadott a fölső ajka két
végében, a mi annak még hamisabb kifejezést adott; a két szemöldöke
olyan volt, mint két eleven csík; sűrű fekete haja egy vastag
czopfliba fonva. Piros korall volt a nyakán. Aztán a két karja
egész vállig csak egy nagyon átlátszó reczeficzével nem takarva, de
elárulva. Egy katrincza elől, a másik hátul s a hol azok elváltak,
meglátszott a házi csipkével diszitett fersing; rózsaszinü harisnya
volt a lábán aranypillangós piros szattyán papucscsal.</p>
<p>Ezt az én szemem egyszerre mind lemomentfotografálta.</p>
<p>– No adja ide frissen a kupferje kulcsát; (így mondta) hadd
rakjam ki belőle a czókmókját.</p>
<p>Kezébe adtam az óralánczomon függő kulcsot. Odaguggolt vele a
bőröndöm elé s fölnyitotta a tetejét.</p>
<p>Az első beletekintésre összecsapta a két kezét.</p>
<p>Legfölül találta a két vivókardot. Kezébe vette.</p>
<p>– Hát ilyenekkel kaszabolják maguk egymást össze? szólt oda
hozzám, azzal a feddőző fejbólintgatással, a minőre csak valami
közel atyafiságos viszony jogosíthat föl. – No ezeket jó lesz, ha a
szalmazsák alá eldugja; mert ha a nagybácsi meglátja, beledobatja a
kutba; az ám! Azt mondta. Csitt, patt! Azzal a két kezébe fogva a
két kardot, egymáshoz verte őket. – De szeretnék én is ilyen
karddal vivni.</p>
<p>– Majd én megtanítom magát.</p>
<p>– Óh persze, hogy jól rám huzogasson.</p>
<p>– Nem. Én csak védekezni fogok: maga üthet, ha tud.</p>
<p>– Dejszen, ha én egyszer ráhuzok magára, tudom, hogy
megemlegeti. Nézze, milyen karom van! – S föltürte a reczeficzét
vállig. Látja?</p>
<p>Ugyan láttam.</p>
<p>A nagybácsi lépései hangzottak a mellékszobában az ajtóm
felé.</p>
<p>Iringó hirtelen eldugta a vivókardjaimat az ágyterítő alá.
<span class="pagenum"><a name="Page_39" id=
"Page_39">-39-</a></span></p>
<p>– Siess! Ne trécselj annyit! Krákogott a kalugyer. Láss az
asztalterítés után.</p>
<p>Iringó kettőthármat rázott a vállán. Szép a parancsosztogatás,
csak legyen, a ki megfogadja.</p>
<p>A leány még nem fejezte be a fölvett thémát.</p>
<p>– Aztán olyan igen nagyon szép volt az a leány, a ki miatt maguk
úgy összekaszabolták egymást?</p>
<p>Ohó! Hisz ez mindenről jól van értesülve.</p>
<p>Ez nem cseléd.</p>
<p>Ez a familiához tartozik.</p>
<p>Hogyan? miképen? Azért hárítsuk a felelősséget a kalugyerre.</p>
<p>– Bizony szép volt.</p>
<p>Ez a válasz megnyujtá az arczát.</p>
<p>– De azért lehet szebb leány is a világon, mondám.</p>
<p>Erre megint mosolygásra gömbölyültek az orczái.</p>
<p>Iringó folytatta a kipakolást.</p>
<p>Szép kis zsémbelés lett belőle.</p>
<p>Hát bizony mikor egy diák elpakolja a czókmókját, ott nincs
valami pedáns rend.</p>
<p>– Hát már a szennyest ide kellett begyürni a tiszta közé?
Legfeljül meg az opánkákat?</p>
<p>Volt egy pár ficsúros czipőm sárga bőrből; azt ő opánkának
nevezte. Megnézte nagyon.</p>
<p>– De furcsa czipellő! Nem is férfi lábára való ez, olyan
kicsiny. Ez női czipő!</p>
<p>S azzal lerántotta a pillangós papucsot a lábáról s egy húj
alatt az ő lábán volt a sárga lábtyűm. Akkurát rápászolt.</p>
<p>– Ezt maga attól a bizonyos frajlától hozta el emlékül; ezt nem
a maga lábára szabták!</p>
<p>Úgy rám támadt, hogy kénytelen voltam védekezni.</p>
<p>Persze az útra a hosszúszáru vadászcsizmámat húztam föl, abban
nagy volt a lábam.</p>
<p>Addig nem hagyott békét, míg le nem húztam a csizmámat (ő is
segített) s a sárga czipőket föl nem erőtettem <span class=
"pagenum"><a name="Page_40" id="Page_40">-40-</a></span> a lábamra.
Az igaz, hogy szűken jártak. «Nem szégyenli, hogy ilyen kicsi lábai
vannak?»</p>
<p>Azzal folytatta a rakosgatást; az öltönyöket a fogasra
akasztotta, előbb kikeresve a zsebeiket; talált is bennük
egyetmást; a tiszta fehérnemüeket a subládba rakta. A szennyest egy
zsebkendőbe csomagolta.</p>
<p>Mindig alább hatolva, egyszer csak megint talált valami
megcsudálni valót.</p>
<p>– Hát abban a kis koporsóban mi van?</p>
<p>– Nem koporsó az, hanem hegedütok.</p>
<p>– Hát maga szokott hegedülni? Hiszen maga nem czigány.</p>
<p>– A guszliczások sem czigányok.</p>
<p>– No hát akkor én majd tanítok magának szép nótákat; azokat
húzza el, ha tudja.</p>
<p>– El is huzom.</p>
<p>Legalul voltak a könyvek.</p>
<p>– Ezeket magának mind meg kellett tanulni? – Huh, de nem
szeretnék diák lenni!</p>
<p>A könyvek alul előkerültek a rajzoló eszközeim, festéktokom, meg
a rajz-albumom. Mikor azt fölnyitotta, egyszerre nagy respektusa
támadt irántam.</p>
<p>– Hát maga festeni is tud? Ezt mind maga rajzolta? Aztán szabad
kézzel? Le tudna egy embert is festeni? Élő embert.</p>
<p>– Az az én mesterségem.</p>
<p>– Engem is le tudna festeni, így, ahogy vagyok?</p>
<p>– Nagy gyönyörüséget találnék benne.</p>
<p>– Menjen már! Aztán mit kell érte fizetni? Van ám pénzem!</p>
<p>– Magát szép kis leány ingyen festem le.</p>
<p>– A – á! Az nekem nagyon drága…</p>
<p>(Van ennek már esze!)</p>
<p>A bőrönd fenekén volt még egy nagy skatulya, papirból. Hogy
össze ne törjön az oldala, bele volt csavargatva abba a gyapot
trikó-zubbonyba, a mit a vivásnál szoktunk <span class=
"pagenum"><a name="Page_41" id="Page_41">-41-</a></span> fölvenni.
Azt le kellett a dobozról göngyölíteni a leánynak.</p>
<p>Hogy elszörnyedt, mikor ennek az öltönydarabnak a mivoltát
meglátta. Hosszú hasítások, szögletes repesztések rajta, itt-amott
barna foltok a szöveten. Egyszerre kitalált mindent.</p>
<p>– Ugy-e? Ez az a vivó-zubbony, a miben verekedett? Hogy
összehasogatta az a csunya kard! Ezek itten vérfoltok mind? A maga
saját vére? De így összeveretni magát!… Szegényke!</p>
<p>S mikor azt mondta, hogy «szegényke!» a szemében valami
nedvesség ragyogott.</p>
<p>A legveszedelmesebb bakterium a világon! Asszonykönny! – De
sokszor voltam a betege. – S hogy ennek még nem találták ki a
serumát a doktorok!</p>
<p>Hanem aztán szépen megjárta vele az Iringó, mikor a kiváncsisága
rávitte, hogy a dobozt fölnyissa.</p>
<p>Abban volt, gondosan vatta közé elpakolva a gipszmodellem, a mi
minden rajztanodában otthonos: a küzdő gladiátor. Ezen
természetesen nem csak hogy semmi öltözet sincs, de még az
epidermis is el van távolítva róla, hogy az izmok fekvése teljesen
tanulmányozható legyen rajta.</p>
<p>– Juj de csunya portéka! – szólt összeborzadva Iringó.</p>
<p>– Tegye csak oda a sublód tetejére.</p>
<p>Dejszen hozzá nem nyult volna egy világért ehhez a szörnyű
alakhoz. – Hanem egyet gondolt. Volt a nyakán egy himzett fulárd
kendő, mely csücskéivel a keblébe vonult le; azt leoldotta a
nyakáról s aztán odakötötte a gladiátor derekára.</p>
<p>Persze a gladiátornak több szüksége volt arra a takaróra, mint
az ő nyakának.</p>
<p>Így aztán kezébe merte venni s oda tette a tükör mellé.</p>
<p>– De le ne vegye róla; – szólt megfenyegetve az ujjával,
<span class="pagenum"><a name="Page_42" id=
"Page_42">-42-</a></span> – mert különben soha sem mernék bejönni a
szobájába.</p>
<p>Lármázhatott ez alatt a kalugyer, hogy miért nem jön asztalt
teríteni a fruska? Én magam is figyelmeztettem e fölhivásra a
leányt.</p>
<p>– Ejh! Hisz ott van az anyám, majd megterít.</p>
<p>Ebből aztán megtudtam, hogy az Iringó a gazdasszonynak a leánya,
ő pedig a ház elkényeztetett zsarnoka. Eszmetársulat útján
innenstul azt is megtudtam, hogy hát a kalugyer kicsoda?</p>
<h3>III. A HEGEDŰ MEG A PEMZLI, MINT KIGYÓ.</h3>
<p>Hát bizony fiatal koromban bennem is megvoltak a bohemien
hajlamok.</p>
<p>De ugyan minek czifrázzuk a szót? Mire való nekünk az a
«bohemien» kifejezés? Az csak a francziának jelent «czigányt»;
nekünk pedig csehet. Mondjuk magunk magunknak őszintén
«czigány».</p>
<p>Poéta, piktor, muzsikus, képfaragó, szinész: az mind a nömös
czigány nemzetséghöz tartozik. Büszke lehet rá. Még tán a
katonatisztnek is szoríthatnának helyet maguk között.</p>
<p>Én is irtam zöld koromban verseket, novellákat; virtuózul
hegedültem, festettem arczképeket; deklamáltam és énekeltem. A
mellett vivni, lovagolni is tudtam. Akármelyik fajtájában a
czigányhivatásnak hires emberré lehettem volna. Neki is
rugaszkodtam hol az egyik, hol a másik «göröngyös» pályának; s csak
az Isten őrzött, hogy végig nem futottam rajta, és most babér
koszorúval a homlokomon, de csizmatalp nélkül, ott volnék a
végczélnál: – valamelyik rokkant táltos-ápoló intézetnek a
nyakán.</p>
<p>Hát biz a mennyei gondviselés őrzött meg tőle, hogy nagy emberré
nem lettem. Mert nem szorultam rá. Tény az, hogy az éhség a legjobb
Maecenas, az csinálja a hires embereket. <span class=
"pagenum"><a name="Page_43" id="Page_43">-43-</a></span> A legtöbb
zseni annak köszönheti a dicsőségét, hogy az uzsorásai folyvást
rángatják alóla a gyékényt. A lyukas csizmatalp a legkitünőbb
közlekedési eszköz az Olympusra.</p>
<p>Az apámnak volt a pesti határban egy rozzant vityillója, nehány
hold telekkel, a mi konkurzuális masszából maradt neki veszett
fejsze nyeléül. Fizetett érte egy milimári száz forint haszonbért.
Egyszer aztán a vaspályának új magazin kellett; útjába esett az én
örökségem, kaptam érte kétszázezer forintot.</p>
<p>Akkor aztán nem versifikáltam, nem muzsikáltam többé, vért sem
ontottam a hazáért, szegre akasztottam a kardot és hegedűt, azt sem
tudom, hová lettek? A feleségem bizonyosan fölvitette a padlásra, a
rajzolást pedig, a hogy a német mondja «zeichnen», csak
részvényeken gyakorlom.</p>
<p>Hanem hát még anno boldog-idők, akkor még remekül tudtam
hegedülni. Ha kinyitottam az ablakomat s elkezdtem a száraz fát
ríkatni a nyirettyűvel, rögtön visszhangot adott rá egy édes csengő
leányhang a kertből. A nagybátyámnak hires gyümölcsös kertje volt,
(a kalugyerek mind szenvedélyes kertészek) akkor érett épen a
cseresznye, meg a meggy, annak a leszedésével foglalkozott az
Iringó, az anyja meg befőttet csinált belőle.</p>
<p>Hol ő dalolta el az én hegedűszóm után a nótát; hol én
hegedültem utána az ő népdalát. Ez a banális kezdete a falusi
idyllnek.</p>
<p>Így lesz a hegedüből kígyó.</p>
<p>A második stádium az volt, hogy (felsőbb beleegyezéssel)
lefestettem az Iringót.</p>
<p>Ott ült a leány előttem egész hosszú délutánonként, ünneplő
jelmezében, melyen én igazgattam valamit, festői műérzékkel. Vállat
mit – ki kell szabadítani a hüvelyéből; – s aztán hogy derült
arczot csináljon, bohókás tréfákat mondtam neki, némelyikért
durczás is lett. Utoljára is a festő a modelljével lehetetlen, hogy
meg ne ismerkedjék. Bókokat is csak illik neki mondani.
<span class="pagenum"><a name="Page_44" id=
"Page_44">-44-</a></span></p>
<p>Így lesz az ecsetből kigyó.</p>
<p>Azt azonban kikötötte az Iringó, hogy a kész arczkép az ő
tulajdonába menjen át s én azért a festői honorariumot elfogadjam,
szép fényes koronástallér képében.</p>
<p>Ez volt az egyetlen pénz, a mit ezzel a tudományommal
kerestem.</p>
<p>Sokáig hordtam az óralánczomon.</p>
<p>Az Iringóval lassankint valóságos játszópajtások lettünk. Két
pajkos gyerek, aki egymást kergeti, tépászsza. Csináltunk
bodzafából fecskendőket, azokkal permeteztük egymást nyakon. Az
Iringó megtette azt a tréfát, hogy éjszaka, mikor az előálmomat
aludtam, odalopózott az ajtómhoz (a szobám a folyosóra nyilt) s
elkezdett rajta két ököllel dobolni. Én fölriadtam; azt hittem
zsiványok törtek ránk. Kirohantam az ajtón, vadászpuskával a
kezemben; senkit se találtam. Alig aludtam el ujra, megint
feldörömbölt. Most már karddal, puskával rohantam ki az ajtón;
minden zeget-zugot összekerestem, sohol sem találtam a
koboldra.</p>
<p>Reggel aztán jól kinevetett.</p>
<p>«Itt voltam elbujva a fülkében.»</p>
<p>«Kaphattalak volna csak meg!»</p>
<p>Hogy a vadászcsizmámba tojásokat dugott, a vánkosom alá
skatulyába zárt szarvasbogarakat rejtett, hogy guzsalyszárból
kisértetet csinált s azt az ágyamhoz támasztotta; meg hogy a viselő
ruháimnak egyik szárát kifordította, arra mindennap el lehettem
készülve. Ha rajta kaptam, rávertem.</p>
<p>S ez nekünk mind jó mulatság volt.</p>
<p>A kalugyer nem törődött velünk.</p>
<p>A mámi pedig nem ért rá.</p>
<p>Aztán hát mi baj?</p>
<p>Gondolom, hogy a te csikó-korodban is így volt <span class=
"pagenum"><a name="Page_45" id="Page_45">-45-</a></span></p>
<h3>III. HOGY LESZ A SPANYOLMEGGYBŐL ALMA?</h3>
<p>Már erre magad is csak kiváncsi vagy ugye, mint incarnatus
kertész?</p>
<p>Hát vannak, a kik az almát ki nem állhatják; még ha hallják is,
hogy valaki almát eszik, egyszerre elvásik tőle a foguk. Úgy vagyok
én a spanyolmegygyel. Ránézni is irtózom. A nagybátyámnak a
kertjében pedig teljes gyüjteménye volt ennek a nemes gyümölcsnek.
Azoknak az érés-ideje pedig különböző. Studium és szájiz kell
hozzá, hogy mikor leszedni valók. Ebben jeleskedett az Iringó;
azért neveztetett ki a kalugyer által legfőbb
spanyolmeggyleszedőnek. Minden délután hozott a kertből egy
teletetéz kosárral. Engemet is megkinált vele. – Távozz tőlem
sátán!</p>
<p>Egyszer aztán valami rendkivül finom ritkaságot hozott be a
kertből. Első termése volt egy fiatal csemetének, melyre tülanglé
krinolint húztak érés idején, hogy a madarak, cetoniák meg ne
csipkedjék; csak egy tányérkával volt, szépen szőlőlevélre
rakva.</p>
<p>Azt is odahozta a szobámba a kis leány s dévaj módon kinált meg
vele: «no, ezt csak megkóstolja!»</p>
<p>– Nem én.</p>
<p>– «Izabella királyné.»</p>
<p>– Úgy meg már épen nem. Én spanyolnak republikánus vagyok.</p>
<p>– Csak egy szemet.</p>
<p>– Soha!</p>
<p>– Hát egy felet?</p>
<p>Hogy lehet egy szem spanyolmeggyet megfelezni?</p>
<p>Hát úgy, hogy azt az óriás meggyet odavette a szájába, úgy, hogy
fele az ajkai közt kikandikált, úgy kinált meg vele. A meggy épen
olyan piros volt, mint a száj. Nem is tudni, hol végződik a meggy,
hol kezdődik az ajk.</p>
<p>Így persze hogy elfogadtam.</p>
<p>Hiszen nagyon jó az a spanyolmeggy! Így megfelezve. <span class=
"pagenum"><a name="Page_46" id="Page_46">-46-</a></span></p>
<p>De nem maradt abból az Izabella királynéból a tányéron
kóstolónak való sem a kalugyer számára.</p>
<p>Ettül fogva aztán rettenetesen megszerettem a spanyolmeggyet.
Nincs annál édesebb gyümölcs a világon. Még magam is segítettem
szedni az Iringónak a magasabb fákról. Én tartottam a kettős
lajtorját alatta, hogy el ne csúszszék.</p>
<p>Le is rajzoltam ezt a gruppot az albumomba.</p>
<p>Így lett a spanyolmeggyből alma: az a bizonyos alma, melyet Éva
anyánk megosztott Ádám apóval, a gonosz kígyó (hegedü és ecset)
rábeszélésére.</p>
<p>Egyszer aztán minket is kizártak a paradicsomból; (miféle angyal
árulkodhatott ránk?) a kalugyer sejtett-e valamit, vagy Iringónak
az anyja? a meggyet, cseresznyét eladták fáján mind egy vándor
kofának s azontúl vége volt minden hanczuzásnak. Az Iringót többé
takarítani sem eresztették a szobámba; az anyja járt be. Azt
mondta, hogy a leánynak tanulni kell már a sütést-főzést; mert itt
az ideje, hogy férjhez menjen; a házasságnál pedig fődolog a
konyha. A mely asszony a rácz pitét meg nem tudja csinálni úgy, a
hogy kell, azt az ura megveti és – megveri.</p>
<h3>IV. A RÁCZ PITE.</h3>
<p>Megvallom, hogy egy dologban chauvinista<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a>
vagyok: a magyar tésztanemüek appreciálásában.</p>
<p>Magyarországon túl még csak fogalma sincs senkinek arról, hogy
miféle paradicsomi ételekké lehet átalakítani a boldogasszony képét
viselő buzaszemet. <span class="pagenum"><a name="Page_47" id=
"Page_47">-47-</a></span></p>
<p>Az erdélyi levelensült, az aranygaluska, a kecskeméti túrós
béles, a debreczeni fonatos, a túrós metélt, mind ideálszámba
mennek; a szentmártoni mákosrétesről pláne allelujával végződő
zsolozsma szól; de mind valamennyi elől elnyeri a pálmát a «rácz
pite».</p>
<p>(Ne fintorgasd az orrodat, édes barátom, hogy annyi hetet-havat
összedarálok; meglátod később, hogy ez is hozzátartozik az én
fátumom auguriumaihoz.)</p>
<p>Tehát a rácz pite készítéséhez különös talentum, beható studium
és szerencsés kéz kivántatik. Hogyan kell a gyurt tésztát fátyol
vékonyságra elnyujtani; akkor nem úgy, mint a rétest, azon nyersen
behinteni, összegöngyölíteni, hanem előbb félig megszikkasztani,
azután mindenféle heterogén husnemüeket apróra összevagdalni,
kemény tojássárgáját, meg nem tudom én még mi mindent közé keverni;
az egyik tésztalapot ezzel behinteni, tollhegyével zsirt vagy talán
tejfelt (tudja kő!) ráfecskendezni; a másik vékony tésztapatyolatot
ráborítani; az elébbi manővert megismételni, mig véges-végül az
összerakott lapokból egy brosür lesz; képzeld csak! egy brosür,
mely megehető; még szép kötése is van, azzal együtt megehető; nincs
benne semmi sületlenség; együtt a realizmus az idealizmussal. – Ez
a rácz pite.</p>
<p>A feleségem öt esztendeig keresett egy szakácsnét, aki rácz
pitét tud mívelni, míg végre talált egy igazit s azt szerződtette a
millennium végéig nyugdijképességgel; – de erről majd később. Ne
félj, még kapsz a rácz pitéből.</p>
<p>Tehát egy szép napon egy tál szépen fölvágott rácz pitét hozott
föl az asztalra a gazdasszony, dicsőségtől ragyogó orczával
hirdetve: «ezt maga csinálta a leányom!»</p>
<p>A kalugyer azt mondta rá, hogy fölséges! Megevett belőle tiz
darabot. Kilelte tőle a hideg.</p>
<p>… No hát már most férjhez lehet adni az Iringót. <span class=
"pagenum"><a name="Page_48" id="Page_48">-48-</a></span></p>
<h3>V. AZ ÉN DEVERSÉGEM.</h3>
<p>No nesze! Megint egy szép új magyar szó: «deverség», a mi nem
található a Magyar Tudós Akadémia nagy szótárában. «Devernyázás» az
ismeretes; meglehet, hogy ennek a gyök-szava a «dever».</p>
<p>Úgy látszik, hogy török szó, ámbár a szerb irók az állítják,
hogy rácz szó s jelent magyarul vőfélyt; de én kénytelen vagyok
disputába elegyedni velük s a minősítésből leszármaztatni az igazi
értelmet. A mi a magyaroknál a vőfély, a vendéghivogató,
ételfölhordó, rigmus-reczitáló bohókás figura: az a ráczoknál a
«csausz». Ez is török szó. A mi pedig a ráczoknál a «dever»: a
vőlegény asszistense, a lakodalom rendezője, a menyasszonyvezető, a
tánczkezdő, a vigasztaló, a ki rendszerint a vőlegénynek az öcscse,
azt a magyar népajk úgy irja, hogy «kisebbik uram».</p>
<div class="poem">
<div class="stanza"><span class="i0">(«Nem szeretem az uramat,
hajahaj!<br /></span> <span class="i0">Csak a kisebbik uramat,
hajahaj!)<br /></span></div>
</div>
<p>Tudom én jobban, mint a filologusok, hogy mi a dever? (Voltam
dever. Ámbátor vérségi rokonságban nem álltam a vőlegénynyel.)</p>
<p>Egy vasárnap délután két öreg matrona jött látogatóba a házhoz.
Az egyik volt az Iringó nagyanyja. A rácz nők, ha megvénülnek, úgy
bebugyolálják az arczukat, hogy csak a szemük látszik ki, s azt
nagyon okosan cselekszik.</p>
<p>Hogy mi szándékkal jöttek, azt rögtön megtudtam abból, hogy az
Iringó visítozva futott ki a konyhából, mely egyúttal a hölgyek
hálószobája és elfogadó szalonja is volt, s fölszaladt a padlásra,
magára zárta az ajtót; estig le nem lehetett onnan csalogatni.</p>
<p>Mikor vacsorára hittak (a konyhán kellett keresztül mennem) ott
találtam egy ládán ülve a leányt, két karja a térdén s a feje a
könyökére hajtva. <span class="pagenum"><a name="Page_49" id=
"Page_49">-49-</a></span></p>
<p>– Mi lelt, babám? – szólítám meg.</p>
<p>Nem felelt semmit, csak a megemelt könyökével utalt a sublód
felé valami új tárgyra, amit úgy hínak, hogy «mátkatál». Himes
tojások és csinált virágok közepett egy arany füsttel borított
alma.</p>
<p>Abba az almába van beledugva egy arany pénz.</p>
<p>Ez a «susogó».</p>
<p>Ezzel kérdi a legény a leánytól: «jössz-e hozzám?»</p>
<p>Mikor másnap visszajönnek a matrónák, az a kérdés, hogy az alma
ép-e, vagy kettémetsződött? Ha épen maradt, ez a visszautasítás, ha
ketté vágva nyilatkozik, akkor jöhet a leánykérő háztűznézőbe.</p>
<p>Másnap ketté volt vágva az alma s még az nap este fejés után
(most már ebben is részt kellett venni az Iringónak; négy riska
volt a háznál) megjelent a két matrona s látva a symbolumot: a
kettészelt «jabukát» a mátkatálon, örvendezve távozék el, értesítve
a kapuzábé mellett settenkedő kérő legényt, hogy odamehet már az
ablakra: kinyitják.</p>
<p>Az első ismerkedés az ablakon keresztül történik; még ez nem az
eljegyzés; annak még sok előljáró teketóriája van.</p>
<p>Elébb kell találni egy sztári szvátot, meg egy vojvodát: amaz a
menyasszony, emez a vőlegény násznagya; azután kell két debelikum:
ezek a tanuk; két prikumák, a tanuk lóggósa, egy csausz, vőfély, ez
a vőlegény bizalmasa, egy dever, ez meg a menyasszonyé, aztán két
nyoszolyó leány a menyasszony mellé, a kiket megint szép török
szóval úgy hínak, hogy «jengyebulik».</p>
<p>Hát az nagyon természetes, hogy a sztári szvát hivatala
egyenesen a nagybátyámra nézett s következőleg a vőlegénynek öcscse
nem lévén, a dever missziója én rám származott át.</p>
<p>Ezt az Iringó anyja előre közölte velem, lelkemre kötve, hogy
másnap, a mikor a vőlegény hivatalos látogatást tesz nálam, azzal
szépen csókot váltsak s bátyámnak nevezzem. <span class=
"pagenum"><a name="Page_50" id="Page_50">-50-</a></span></p>
<p>Megsugta, hogy az bizony nem valami világcsudája szép legény, de
gazdag; van tornáczos háza, pajtája, góréja, hat ökre, négy lova,
birkanyája, sertéskondája, szántóföldje, kaszálója, szőleje,
szilvása; jó asszonytartó ember válik majd belőle.</p>
<p>Másnap csakugyan megismerkedtem a bátyámmal.</p>
<p>Hórihorgas égmeszelő volt, nálam félfejjel magasabb; pedig én
sem szedem zsámolyról a málnát; – de a mellett szertelenül sovány
és laza egy alak; a két térde megnyaklott alatta, ha ment, ha állt;
a dereka előre görbült, a feje lehúzta a nyakát; ez pedig hosszú
vala, ökölnyi ádámalmával; cserszinű arczbőre megfeszült a kiülő
pofacsontján; nagy, görbe keselyűorra minden egyebet absorbeált,
úgy, hogy állra alig maradt neki; a két szeme keresztbe
kancsalított, mintha azok is arra bámulnának, hogy mekkora orr! S
volt egy ritka különlegessége: az, hogy a sűrű, sarlóforma
szemöldei szénfeketék voltak, a hosszú, vékony lelógó bajusza pedig
savószinű.</p>
<p>Ehez kellett az Iringónak feleségül menni.</p>
<p>Kiegészítette a kellemetességeit az, hogy rendkivül sebesen
hadarta a szót; hanem annál inkább borizü hangon s beszéd közben
folyvást nevetett, úgy, hogy a nevetéstől csupa ráncz lett az
arcza; különben egészen fiatal legény volt, úgy, hogy a
keresztelőlevél döntötte el, hogy bátyám-e vagy öcsém?</p>
<p>Az ismeretséget nagyon hamar megkötöttük a Jóczával. (A
kalugyernek igen jó baraczkpálinkája volt.) Nagy hamar
kutyupajtások lettünk s kész volt közöttünk a szinczerizálás.</p>
<p>Azt kérdi tőlem a Jócza:</p>
<p>– No, bruderkám, te csak ismered jól azt az én
menyasszonyomat?</p>
<p>– Hogyne ismerném? Egy házban lakunk.</p>
<p>– De azt mondám, hogy «jól» ismered?</p>
<p>– Hát jónak kell, hogy ismerjem.</p>
<p>– De igazán jónak? <span class="pagenum"><a name="Page_51" id=
"Page_51">-51-</a></span></p>
<p>A hogy a két keresztbeálló szemével rám nézett, el kellett
értenem, hogy hova czéloz.</p>
<p>– Már annyira jónak nem ismerem.</p>
<p>– Eredj már! Hiszen sokszor láttam a kerítésen keresztül, hogy
kergetőztetek a kertben. El is fogtad.</p>
<p>– Az csak ártatlan gyerekjáték volt. Arról biztosítalak, hogy én
felőlem a jegyesed olyan, mint a mályvarózsának a bimbója.</p>
<p>A Jócza keserves grimászt csinált s a tarkóját vakarta. Majd meg
fütyürészni kezdett. Nem tudta, hogyan magyarázza ki magát?</p>
<p>Egy kupicza pálinka tovább segítette a kifejezéseiben.</p>
<p>– Mert hát tudod, én nekem már volt egy szeretőm, a kivel
jegyben jártam s aztán ott hagytam a faképnél. Annak az anyja pedig
egy boszorkány. – Én azt gondolom, hogy minden asszony, a kinek
eladó leánya van, boszorkány. Ha aztán férjhez adta a leányát,
akkor átváltozik anyóssá.</p>
<p>(Sajátszerű szláv mythologiai adat!)</p>
<p>(Talán nem is specziális szláv?)</p>
<p>Meg kellett vallanom, hogy még ebben az egyben nincs
tapasztalásom.</p>
<p>– Hát ez a banya boszuból azért, hogy a leányát ott hagytam;
pedig nem is igaz, hogy otthagytam, mert én becsületesen
elszöktettem a fonóból; tudod, ezt úgy híják nálunk, hogy «otmica».
De ő vissza szökött tőlem. S én aztán nem mentem érte vissza
másodszor, a hogy szokás.</p>
<p>– Egészen értem.</p>
<p>– No hát ezért az anyja összebeszélt azzal a vargával, a ki
nekem csizmát szokott varrni s egy szárított békát dugott a csizmám
talpába.</p>
<p>– Hát aztán?</p>
<p>– Nos, azt csak tudod, hogy milyen nagy baj az, hogy ha egy
legénynek szárított békát dugnak a csizmájába s rajta jár, nem
veszi észre?</p>
<p>Azt mondtam «tudom hát»; pedig ideám sem volt róla. <span class=
"pagenum"><a name="Page_52" id="Page_52">-52-</a></span></p>
<p>Erre a Jócza bátyám kihúzta az öve mellől a pipáját,
dohányzacskóját s rágyujtott. Rézfödelü csibukja volt: török
dohányt szítt, igazi «bokcsa-tütünt».</p>
<p>Mikor már jó nagy füstöt csinált maga körül, akkor kihúzta a
csibukból a pipaszárát s marokra fogta.</p>
<p>– Látod ezt a pipaszárat? Ez igazi török-meggyfa. Hát mikor én
úgy egy asszonyfélével összekerülök nyájaskodás végett, akkor az
rendesen azon végződik, hogy én ezzel a török-meggyfa-pipaszárral
jól végigverek a hátán.</p>
<p>– Az igazán különös formája a kurizálásnak.</p>
<p>– Az ám, olyan nevezetes meggyfa-pipaszár ez az enyim.</p>
<p>– No, csakhogy örömöd telik benne.</p>
<p>– Dehogy telik benne örömöm. Én csak akkor örülök igazán, ha az
asszonyféle kikapja kezemből a pipaszárt s ő ver vele végig a
hátamon. – Ez aztán gyönyörüség.</p>
<p>– Hát külömbözők a gusztusok.</p>
<p>Azzal a Jócza bátyám kiverte a csibukja hamvát a padlómra, s
egész becsülettudással el is taposta, mert még tüzes volt s búcsút
vett még egy kupicza pálinkával.</p>
<p>Én aztán azzal a jó tanácscsal bocsátottam el, hogy jövőre ne
viseljen csizmát, a minek varrott talpa van, hanem opánkát, azaz
bocskort.</p>
<p>– Hisz azt bolond nélkül is tudom, de késő már. A babona
megfogott s azt senki sem veszi le rólam. No hát zbogom.</p>
<p>– Zbogom.</p>
<p>Azzal szépen dolgára ment.</p>
<p>Én pedig deveri hivatalom szabályrendelete szerint vettem a
menyasszony számára nászajándékot: egy pár arany fülönfüggőt szép
nagy csengőkkel, a milyent csak az úri kisasszonyok viselnek.</p>
<p>Az Iringónak azonban még nem volt kifúrva a füle.</p>
<p>S a népszokás azt kivánja, hogy a ki a menyasszonynak
<span class="pagenum"><a name="Page_53" id=
"Page_53">-53-</a></span> fülönfüggőt ajándékoz, annak a föladata,
hogy maga fúrja ki az arának a füle gombját s illeszsze bele a
függőt.</p>
<p>Én pedig mindenkor tiszteltem a hagyományokat. Mit meg nem tesz
az ember az ősök iránt való kegyeletből!</p>
<p>Ámbár soha sem próbáltam még, szerencsésen végrehajtottam a
műtétet. A függők be lettek kapcsolva.</p>
<p>S dicséretére mondhatom a szép arának, hogy meg se nyikkant
alatta.</p>
<p>Odafordult a tükörhöz s tetszelegve mosolygott magára. Aztán
egyet rázott a fején, hogy csak úgy csilingelt a két függő a
fülében.</p>
<p>Természetes, hogy a nászajándékomat sajátajkulag megköszönte: –
ezúttal spanyolmeggy nélkül. – Hiszen én voltam a dever.</p>
<h3>VIII. AZ ÉN CZIPŐIM.</h3>
<p>A rácz lakodalom leirását elengedem a tisztelt olvasónak. A ki
nagyon kiváncsi rá, üsse föl az Osztrák-magyar monarchia VII-ik
kötetét, abban igen szépen és körülményesen leirva megtalálhatja
azt Hadzsics Antal költői tollából; ki azt a megjegyzést teszi a
népies ünnepélyre, hogy példabeszéddé vált: «Szemérmetlen, mint egy
szerb lakodalom». – Nem akarnám ilyennel jelen elbeszélésemnek
eddigi ascetai tenorát alterálni.</p>
<p>Még kevésbbé ereszkedem azoknak a körülményeknek a
részletezésébe, a melyek azután történnek a vőlegény házánál, a
midőn a Develi Kum, a ki a menyasszonynyal kezdi a kóló tánczot,
védenczét áttánczoltatja a nászszobába.</p>
<p>Csak arra az egyszerű adatra szorítkozom, hogy másnap reggel már
a menyasszony hazaszökött az anyjához.</p>
<p>Ott volt biz az, már korán reggel meg is fejte a riskákat.</p>
<p>Még csak a polivacsinát sem várta be, sem a kravájt, a mi a
nászéj utáni czeremoniákat befejezi, a mikor a vendég <span class=
"pagenum"><a name="Page_54" id="Page_54">-54-</a></span> urak már
minden tálat, kancsót összetörtek, tyukot, libát agyonvertek s a
szekereket fölrakták a háztetejére. Pedig a polivacsinánál a
menyasszonynak kell tartani a mosdótálat, melyben az urak
megmosdanak (a hölgyek nem tehetik szinváltozás nélkül) s aztán egy
ezüst pénzt hagynak a medencze fenekén. A kraváj pedig azokat az
ajándékokat jelenti, a mikkel a hivatalosok és atyafiak a
menyasszonyt megtisztelik.</p>
<p>Maga az örömanya jött be hozzám ezt az intermezzót bejelenteni.
Én tudnillik abban a szerencsében részesültem, hogy már éjfélkor
kidobtak a lakodalmas szobából; hazamentem, lefeküdtem. Magam is
úgy akartam. Bántott valami, a mit nem akarok most elemezni.</p>
<p>– Otthagyta a polivacsinát, meg a kravájt! lamentált a mama
kétségbeesve.</p>
<p>– Valjon mi történhetett vele?</p>
<p>Az örömanya bizalmas suttogással közlé a fülembe a titkot. Azt
mondtam rá:</p>
<p>– Tudom, tudom. A vőlegényt megbabonázta a vila.</p>
<p>– Az ám, az ám. Aztán megverte a menyasszonyát. Az meg kapta
magát, kiugrott az ablakon, hazaszaladt. A Jócza utána ugrott, de
beleakadt a plundrája hátul az ablak kiakasztójába, ott lógott
reggelig kalimpázva, míg a prikumákok le nem vették.</p>
<p>Ezen aztán nevettünk nagyot mind a ketten.</p>
<p>Ez alatt odajött az öreganya is.</p>
<p>Derék, okos, tapasztalt hölgy volt.</p>
<p>Azt mondta, se baj! Sűrűen megesik az ilyen dolog Delibácson.
Hogy a menyasszony az első nászéj után kiugrik az ablakon s haza
szalad az anyjához. Majd visszatérítik. Meg van annak is a maga
babonája.</p>
<p>Szerencsére a rácz lakodalom nem tart csak egy napig, hanem
egész hétig. Ha a menyasszony elfutott, ott maradnak a vendégek;
esznek, isznak és tánczolnak. Tudják jól, hogy másnap vagy
harmadnap a menyasszonyt majd visszahozza a dever. Annak a hivatala
ez. <span class="pagenum"><a name="Page_55" id=
"Page_55">-55-</a></span></p>
<p>A devernek pedig olyan fajta legénynek kell lenni, mint az a
bizonyos Potifárné kezéből elrugaszkodott József – lehetett.</p>
<p>(No ne taszigálj hát! Hisz a bibliai történetekből csak szabad
idézni, a miket nyolcz esztendős leányoknak tanítanak az
iskolában.)</p>
<p>Tehát a devernek föladata az, hogy «két csillag hajnala» között
vigasztalja és engesztelje az elkeseredett menyasszonyt s birja rá
a férje házához való visszatérésre.</p>
<p>A mi nem megy minden varázslat nélkül.</p>
<p>Ha a menyasszony a devernek a czipőit fölhúzza a lábára, azok
oly csoda bűbájt gyakorolnak rá, hogy haza megy az urához.</p>
<p>Nem tagadhattam meg a hozzájárulásomat a kegyes föladat
megvalósításához.</p>
<p>Pedig ebből a tudományból sem tanultam az iskolában.</p>
<p>Jól van: föláldozom a czipőimet.</p>
<p>A két csillag hajnala között hallgattam az elzüllött ara keserű
panaszait, s kerestem számukra a vigasztalást, törülgettem a
könyjeit s beszéltem neki az asszonyi kötelességekről. Ékesszóló
rábeszélésem nem is maradt siker nélkül; csillag hajnalodtára rá
hagyta magát beszéltetni, hogy fölhúzza az én czipőimet. Föntebb
már említettem, hogy azok egészen rápászoltak az ő lábára.</p>
<p>A babona tökéletesen bevált. Szép Iringó engedte magát általam a
Jócza házához visszavezettetni, a hol nagy derendócziával fogadta
az egész násznép.</p>
<p>Útközben nem mulasztottam el némi informácziókkal ellátni.
Többek között, hogy ha jövőben látja, miként a Jócza csavarja a
meggyfa pipaszárat a csibukból, ne várja be, míg ez veri meg, hanem
kapja ki a kezéből s rakja el jól a hátát vele; mert az kell
annak.</p>
<p>No hát! Ezzel megalapítottam egy családnak a boldogságát. Ki
tudja, mennyi időre.</p>
<p>Magamnak pedig csináltattam a delibácsi suszternél a
<span class="pagenum"><a name="Page_56" id=
"Page_56">-56-</a></span> kegyes indulattal föláldozott turista
czipőm helyett egy másikat everlasztingból.</p>
<p>Hát biz az nem tartott tovább egy hétnél.</p>
<p>(Mi? Az everlaszting czipő?)</p>
<p>Dehogy az everlaszting czipő! A családi boldogság. Egy hét mulva
megint otthon volt az anyjánál szép Iringó. Megint nekem kellett
őtet kiengesztelni a goromba, nyámnyila férje iránt. Én voltam a
dever. – Megint egy pár czipőmbe került a kegyes babona. Azok
vitték haza az urához szép Iringót.</p>
<p>Akkor varrattam a suszterrel egy pár fénymázos czipőt.</p>
<p>Az sem állta ki nálam tovább egy hétnél.</p>
<p>Majdan szarvasbőr czipőre került a sor.</p>
<p>Követte társait az oldalt gombolt lábtyű, aztán meg a félvászon
topánka.</p>
<p>De mikor már a hetedik pár lábbelinek a kontójával molesztálta a
német varga a nagybátyámat, a kinek azt ki kellett fizetni, dühbe
jött és nyakon fogott a kalugyer.</p>
<p>– Hát mi a hétágu ménkü! Eszed te a czipőket, vagy a pokolra
jársz velük?</p>
<p>(Közel találgatta a dolgot.)</p>
<p>Én azzal vágtam ki magamat, hogy a suszter nagyon szűkre
csinálja, mingyárt kidül az oldaluk.</p>
<p>Másnap aztán behivott a pipatoriumába.</p>
<p>– No fiacskám. Tudsz már magadtól is enni. Nem kell dajka.
Elválasztalak. Itt van a számodra egy pár igazi jó lábtyű, a mi
tudom, hogy nem szakad le egyhamar a nohikról.<a name="FNanchor_2"
id="FNanchor_2"></a><a href="#Footnote_2" class=
"fnanchor">2)</a></p>
<p>Az volt egy pár jó fisléder katona bakancs.</p>
<p>– Holnap viszlek a katonai akadémiába. Pakolhatsz,
búcsúzhatsz.</p>
<p>Hát biz ezúttal utoljára láttam az Iringót. De szép tüskerózsa
volt még akkor!</p>
<hr class="chap" />
<div class="chapter"></div>
<p><span class="pagenum"><a name="Page_57" id=
"Page_57">-57-</a></span></p>
<h2>FRITILLÁRIA.</h2>
<h3>I. A TITKOS PATRONESSZ.</h3>
<p>Fritillaria virágnév: nálam nőnév. Népies elnevezése
«császárkorona». Megérdemli a nevét, igazán fejedelmi virág; sűrű
pálmaforma levélkorona közül hat aranyszinü virágharang csüng alá,
ezüst harang-nyelvvel. Diószegi azonban ezt a nevet adta neki
«hatkotú». Hát már ezt a magyar nevet, daczára minden
chauvinizmusomnak, nem adhatom a regény-hősnémnek: «Hatkotú
asszonyság». – Azt pedig Diószegi azért cselekszi, mivelhogy a szép
virág belsejében minden szirom alatt rejtőzik egy «kotú», amit a
fűvész «mézgödör»-nek nevez.</p>
<p>No hát ennek a pompás virágnak a mézét nem hordják el a
méhek.</p>
<p>No te hires botanikus vagy. Tudod, hogy mért nem kedvelik a
fritillária mézét a méhek? – Nem tudod. – Hát majd megtanulod ebből
az én elbeszélésemből.</p>
<p>Muszáj volt ám (ezerszer engedelmet kérek) ezt a botanikai
bevezetést előre bocsátanom; mert ez a fritillária is egyike az én
sorsomat intéző párkáknak, vagy walküröknek, vagy alirumnáknak,
vagy hogy hivják azokat a félelmetes tündéreket, akiknek az a
küldetésük, hogy az embereket gyönyörűséggel halálra kinozzák.</p>
<p>Azonban tartsunk rendet.</p>
<p>Az Iringó lakodalma miatt egy kicsit elkéstünk az akadémiából. A
beiratkozás határideje elmult már s a bécsujhelyi akadémiánál
numerus clausust tartanak; a határozott <span class=
"pagenum"><a name="Page_58" id="Page_58">-58-</a></span> számon túl
nem vesznek föl senkit. No de én előre jelezve voltam az
igazgatónál, illetőleg a dékánnál s a nagybátyám bizott abban az
egy gönczi hordó karloviczi ürmösben, a mit előre küldött a tanár
úrnak kedveskedésül, hogy expiálja vele a mulasztásomat.</p>
<p>Ő maga is velem jött Bécsujhelyig. Jó ember volt a kalugyer, el
kell ismernem aztat.</p>
<p>Mikor azon a hires nagy kapun behajtottunk, melynek boltozata
egy egész templomot emel, épen mise volt; a növendékek mind a
templomban voltak, egyet sem láthattam közülök.</p>
<p>Az ordináncz fölvezetett bennünket a dékánhoz.</p>
<p>Ott találtuk őt a chémiai laboratoriumban.</p>
<p>Nem jól mondtam, hogy mise volt; mert már annak vége volt; hanem
a tanulóknak ott kellett még maradniok, gyónás végett, a min a
tanév kezdetével át kell esni. A tanárok azonban már haza
vonulhattak.</p>
<p>Az én professzorom alacsony termetü katonatiszt volt; fakó
arczszinű, ritka haju, deres szakállu férfi (úgy a negyvenes évek
derekán), szemüveget viselt; az egyenruhája őrnagynak vallotta.</p>
<p>Szárazon és hidegen fogadott bennünket, előreküldött
névjegyeinket kezében tartva. Nagybátyám élőszóval is megmondta a
nevét.</p>
<p>– Van szerencsém, mondá az őrnagy. Tegnap érkezett uraságod
küldeményekép a czimemre egy hordó bor. De jobb lett volna, ha
önnek a gyámfia előzte volna meg a becses küldeményt.</p>
<p>A kalugyer a kedvemért hazudni is kész volt.</p>
<p>– Mulaszthatlan családi ügyek tartóztattak vissza.</p>
<p>– Tudom. Lakodalom volt a háznál s neki ott kellett
vőfélykedni.</p>
<p>(Hát már azt itt is tudják? Honnan tudhatták már azt meg, mikor
én senkinek sem irtam erről, csupán csak a Nikkel pajtásomnak?)</p>
<p>– Itt pedig már minden szoba el van foglalva, minden
<span class="pagenum"><a name="Page_59" id=
"Page_59">-59-</a></span> alapítványi hely betöltve, minden ágy
fölött ott függ a hozzátartozó nevével a tábla. Ha egy hatalmas
szószólója nem lett volna az úrfinak, most szépen
visszakocsikázhatna a bánságba.</p>
<p>Nagybátyám bizalmasan vigyorgott.</p>
<p>– Óh nem! Nem a karloviczi ürmös! szólt az őrnagy, el sem
mosolyodva, de elértve a konfidens arczkifejezést; annál
hatalmasabb befolyás őrizte meg az úrfit a hopponmaradástól. A
feleségem kivánta, hogy fölvétessék.</p>
<p>(A felesége! A ki engem soha sem látott. Én sem láttam. Hogy
nyerhettem meg eként a kegyét?)</p>
<p>Az őrnagy észrevehette, hogy micsoda ostoba pofát csinálok fülig
elpirulva.</p>
<p>– Hát, nehogy soká törje a fejét ezen a talányon az úrfi,
megismertetem a megfejtéssel. Az én feleségem szenvedélyes
gordonkajátszó. Ez az úrfi pedig kitünően hegedül, képes lesz
esténkint duót játszani vele. Remélem, elhozta a hegedüjét? Ha nem
hozta volna, van nekünk egész hegedügyüjteményünk. Hát ennek az
érdemének köszönheti, hogy szabály ellenére föntartottam az
elkésett úrfi számára egy rezervált ágyhelyet, az úgynevezett
Cannagatta szobában. Majd ebéd fölött elmondom önöknek, hogy ki
volt az a Cannagatta? Ma lesz szerencsém önökhöz ebédre. A
feleségem szivesen látja önöket. Csak magunkban leszünk. Rajtunk
kivül csak önnek a szobatársa lesz még az asztalnál. Ismerni fogja
az úrfi: Nikkel kadét.</p>
<p>Most már aztán olcsó volt a talány lehüvelyezése. Nikkel már itt
van. Annak a révén aztán lehetett jól értesülni az én
naczionálémról.</p>
<p>De hát még is érthetetlen marad, hogy miként lett Nikkel az első
héten ilyen bizalmas embere a dékánnak? Hogy még én rólam is
pletykázhatott neki. Ilyen konfidenczia nem szokott létezni egy
katonai akadémia professzora és kadétja között.</p>
<p>Az őrnagy nem soká hagyott elmélkednem.</p>
<p>– A kadét keresse föl a szobáját, az ordináncz átvezeti,
<span class="pagenum"><a name="Page_60" id=
"Page_60">-60-</a></span> a holmiját utána fogják vinni. A
tekintetes úrral majd elvégezzük a czirkumstancziákat. Pont
kettőkor ebédelünk.</p>
<p>Én még nem tudtam, hogyan kell katonásan szalutálni, még
czivilben voltam, az egyenruhám készen volt ugyan a bőröndben
elpakolva, de míg föl nem vétettem, nem volt szabad kuszpitolnom; –
annálfogva meglehetős balogsüti módon vettem búcsút az
őrnagytól.</p>
<p>Még jobban éreztem a gyámoltalanságomat, mikor az udvarra
kijutottam.</p>
<p>A laboratorium földszinten volt, fölötte az emeleten az
őrnagy-professzor szállása, a tulsó traktusba voltak a tantermek,
meg a kadétok hálótermei. A két szárny között egy nagy udvar. A
professzorok lakásainak az ablakai kifelé a sánczokra nyiltak,
azokra nem lehetett a diákoknak látni.</p>
<p>Épen szembe találkoztam a beözönlő kadétsereggel.</p>
<p>Közel négyszázan lehettek, de én ezernek láttam.</p>
<p>A gyónás után jöttek a kápolnából lármázva és kaczagva. Mindenik
azt beszélte a másiknak, hogy miket gyónt meg a páternek.</p>
<p>Én még akkor czivilben voltam, a férfi felöltőt abban az évben
dzsekknek hivták. Még gyerekebbnek nézett ki benne az ember. Ha nő
viselte, akkor úgy hitták, hogy «szótánkanó» (csónakba ugró).</p>
<p>Persze, hogy belém kötött a siserahad, akárhogy igyekeztem előle
a lépcsőbejárathoz jutni.</p>
<p>Előljött egy vén diák, a ki bizonyosan megrepetálhatta az
iskolát, mert már bajusza is volt; széles vállu, czipóhátu ficzkó,
csontos pofával, előre álló nagy masztodon állal.</p>
<p>– Hát ez kinek a csibéje? – kiálta rám vigyorogva.</p>
<p>Én, gondolva, hogy valami előljáró, levettem előtte szépen a
kalapomat. Erre aztán valamennyi kaczagott rajtam! Milyen diga!</p>
<p>A masztodon baraczkot adott a fejemre, ez volt köszöntésemre a
fogadj Isten. <span class="pagenum"><a name="Page_61" id=
"Page_61">-61-</a></span></p>
<p>Az ordináncz felelt a kérdésre.</p>
<p>– Ez az a másik a Cannagatta szobából.</p>
<p>– A Cannagatta szobából? Hisz akkor ez is valami leány.</p>
<p>(Hát akkoriban csakugyan az volt a divat, hogy a fiatal férfiak
középen választották el a hajukat, a mi valóban leányos kinézést
adott a szőrtelen arcznak.)</p>
<p>– No ezt megvizitáljuk elébb, – röhögött pimasz módon a
vasgyuró, felém nyujtva hosszú karjait.</p>
<p>Nekem azonban volt egy jól betanult fogásom, a mit
«Rappó-gambit»-nak neveztek akkoriban. Az ember az ellenfelének a
két karját megragadja, birokra kelve, akkor a jobb lábát hirtelen a
küzdő társa jobb lábán innen helyezi, a jobb kezével áttaszítja a
térdén, az súlyegyent veszít s mire észreveszi magát, már ott hever
a földön.</p>
<p>Ezuttal is bevált a Rappó-fogás.</p>
<p>A masztodon fölbukott. Maga is elbámult rajta.</p>
<p>– Ez istenucscse nem leány!</p>
<p>Én pedig hetyke henczegéssel mondám:</p>
<p>– Ejh, de megütötted a pondus speczificumoddal a földet,
pajtás!</p>
<p>Ekkor a sok fiú közül kivált egy és odalépett közénk.</p>
<p>– Hagyjatok ennek a fiúnak békét, – szólt röviden, – én jót
állok róla, hogy ő férfi. Itt viselem a homlokomon a
stampigliáját.</p>
<p>Csak akkor ismertem rá. Ez az én pajtásom, Nikkel.</p>
<p>Hogy elváltoztatja az embert az egyenruha.</p>
<p>De az arcza, tekintete, mind úgy megváltozott.</p>
<p>Biz annak még látható volt a homlokán a hegedés, a mit tőlem
kapott emlékül a vivóiskolai párbajban.</p>
<p>Én pedig szétnyitottam a mellemen a plastront odamutatva:</p>
<p>– Csak kölcsönbe esett, urak; nézzétek: én meg az ő emlékét
viselem.</p>
<p>Ott is látható volt a sebhely.</p>
<p>Erre aztán vivátot kiáltottak a pajtások s maga a vén
<span class="pagenum"><a name="Page_62" id=
"Page_62">-62-</a></span> kadét nyujtá a kezét legelébb s
megkövetett a sértésért; aztán kamerádok lettünk.</p>
<p>Nikkel pajtás karon fogott s vitt magával a közös
czellánkba.</p>
<h3>II. A FEHÉR ÉS FEKETE POR.</h3>
<p>Az én Nikkel pajtásom még útközben, a hogy a két emeleten
fölmentünk, fölvilágosított a helyzetről.</p>
<p>– A mi szobánk kiváltságos czella, a mit csak kitüntetésül
osztogatnak. Protekczió itt nem használ. Császári királyi
sarjadékok is ott laknak tizedmagukkal egy teremben. Hanem vannak a
dékánnak kiválasztottjai, kegyenczei.</p>
<p>– Hát hogy lettél te egy ilyen rövid idő alatt a tanár
kegyenczévé?</p>
<p>– Azért lettem kegyencze, mert én hiszek benne.</p>
<p>– Mi a manó? Tán Messiás ez a tanár?</p>
<p>– Persze, hogy Messiás. S én vagyok az apostola. Most nem érek
rá mindent elmondani. Majd ebéd után. Én is híva vagyok hozzá
ebédre. Megmutatta a nagybátyád levelét. Most siess az egyenruhádat
fölvenni.</p>
<p>Eljutottunk a szobánkba. Legutolsó volt a folyosón.</p>
<p>Kicsiny volt, de csinos, tiszta, két ágy egymás mellett, egy
pokrócz takaróval. Nagy örömömre szolgált, hogy az ágyak fölé
akasztott táblák egyikére a Nikkel pajtásom nevét, a másikra a
magamét láttam fölirva. Be voltam véve in absentia. Nagy
kegyelem!</p>
<p>Hozzá fogtam a kipakoláshoz, átöltözéshez. Elébb megmosdottam.
Külön mosdó medenczém volt, a mibe egy csapból lehetett ereszteni a
vizet. A csap fölé az volt írva nagy betükkel: «ebből a vizből nem
kell inni». Nikkel pajtás megmagyarázta. A vizvezetékhez a parkon
átfolyó patak szolgáltatja a vizet; de az a sok fabrika salakjától,
a mik mellett elfolyik, egészen telítve van már mindenféle csávával
és érczméreggel. Ott áll a palaczk tiszta forrás vizzel, a kadétok
italáról jól gondoskodnak itt. Azt a hegyek <span class=
"pagenum"><a name="Page_63" id="Page_63">-63-</a></span> közül
hozzák naponta frissen. Megkóstoltam, viznek elég jó víz volt.</p>
<p>Én azonban ahoz voltam szokva otthonról, hogy ebéd előtt
szükségképen be kell hörpinteni egy kupicza pálinkát.</p>
<p>– Nincs egy kis gugyid?</p>
<p>– Gugyi? Annak a nevét se vedd a szádba. A kadétok nem isznak
mást, mint vizet, az igaz, hogy fölséges jó vizet.</p>
<p>– Ej ha!</p>
<p>Ugyancsak elhültem, mert a pajtás kikaczagott.</p>
<p>– Bizony komám, a mai ebédnél sem kapsz te abból a drága
karloviczi ürmösből, a mit a nagybátyád küldött a dékánnak. Nem
látsz te mátul fogva jövő Szent István király napjáig mást, mint
kristálytiszta vizet. – Ha néha «per fas et nefas».</p>
<p>– Hogyan «per fas et nefas»?</p>
<p>– Majd megtudod, – szólt Nikkel s olyan furcsán mosolygott
hozzá.</p>
<p>Én aztán gálába tettem magamat. Mikor az a nyalka egyenruha
rajtam volt, magam is úgy éreztem, hogy valami új ember vagyok. Ejh
az a kardottartó szíj, hogy kiegyenesíti a legény derekát
egyszerre. A bajuszom után kapkodtam, a mi még nem volt.</p>
<p>Czudar érzés! Hogy az embernek kardja már van, de bajusza még
nincs.</p>
<p>No de itt a szivar, az kontesztálja a férfiasságot. Elővettem a
szivartárczám.</p>
<p>– Hohohó pajtás! – akadályozott meg Nikkel. – Soh se fáraszd
magad a rágyujtással. A kadétok föl vannak mentve a szivarozás
kellemetlenségei alól. Majd István napkor délben, mikor az első
pohár bort kapod, a búcsu pohárt, oda lesz téve a szalvétád alá egy
virginia, arra majd rágyujthatsz, de csak akkor, mikor már fönnülsz
a kocsin.</p>
<p>– Hát te sem szivarozol soha? Éjjel sem? <span class=
"pagenum"><a name="Page_64" id="Page_64">-64-</a></span></p>
<p>– Nekem meg épen nem lehet; éjjel pláne! A hol én a fél éjszakát
töltöm, ott nem szabad tűzzel bánni.</p>
<p>– Hát hol töltöd te az éjszakádat?</p>
<p>– Odalenn a chémiai laboratóriumban az őrnagygyal.</p>
<p>– S mit csináltok ottan?</p>
<p>– A «fehér port».</p>
<p>– Mi a ménkű az?</p>
<p>– Ha nem is ménkű, de mindenesetre annak a sógora: fehér
lőpor.</p>
<p>– Hát mire jó az?</p>
<p>– Még most a te paraszt eszednek hiába magyaráznám egész
tudományosan, hogy mi az. Te biz a lyceumban is hátramaradtál a
chémiából, míg én nekem az passzióm volt. Fizikus-inasnak
csúfoltatok; de most ennek a tökéletességemnek köszönhetem, hogy
rögtön a professzor kegyenczévé lettem, mikor bevallottam, hogy én
hiszek a fehér lőporban.</p>
<p>– Ez egy uj krédó?</p>
<p>– Az artilleristák uj krédója. A mivel merőben szemközt áll az
orthodox tüzérek egyedül idvezítőnek tartott fekete lőpora. Egészen
jól mondtad, hogy ez a mi dékánunk egy új Messiás. Az ő fehér
lőpora harmadfélszer messzebbre lő, mint a fekete lőpor. Tudod,
hogy Magentánál meg Solferinónál csúffá tették a franczia
vont-csövű ágyúk a mi sima-csövű lövegeinket; hát most ezek
ellenében nekünk olyan lőport kell föltalálnunk, a mi a mostani
ágyúcsövekből nagyobb lódító erővel taszítja ki a granátot. E
fölött aztán egész árkoláj-harcz folyik a fehér por és fekete por
hivői között. Mi a feketéket bonczoknak csúfoljuk, azok meg a
fehéreket derviseknek.</p>
<p>Én pedig mindebből nem értettem semmit.</p>
<p>– Persze, te még pogány vagy! De majd ha keresztül mégy a
tűzkeresztségen.</p>
<p>– Te tán már keresztül mentél?</p>
<p>– Keresztül ám. Nézd, hogy leégette a hajamat. Te is a miénk
lész. <span class="pagenum"><a name="Page_65" id=
"Page_65">-65-</a></span></p>
<p>– De köszönöm! Akkor én megyek a feketékhez!</p>
<p>– Akkor egyszerre kiesnél a kegyelemből. Ez a két secta ad
internecionem üldözi egymást. Siiták és szunniták úgy nem
ungorkodnak egymással, mint a fehér és fekete por proselitái. Az
egyik a lőport akarja átalakítani, a másik meg az ágyúcsöveket s
mind a kettő a miniszterium alá fűti a poklot, a kinek nincs pénze
hozzá. Legjobb lesz, ha neutrális maradsz; mondd, hogy szamár vagy,
nem tudsz a chemiához, csak huszár akarsz lenni. Már az
infanteristának szint kell vallani, vagy fehéret vagy feketét, mert
a puskákról is szó van.</p>
<p>– Hát az természetes!</p>
<p>– Természetes? Mit értesz hozzá? Te zöld vagy még, az is
maradsz. A fehér lőport már a francziák is, a poroszok is
föltalálták, de majd az a hibája, hogy a legkisebb ütésre
fölrobban, majd meg az, hogy a vas csövet oxydálja, csak réz csőbe
használható. No hát az, a mit a mi tanárunk föltalált, eddig
legtökéletesebb; mert nem robban föl, csak tűzszikrától, s nem
oxydálja a vasat s perczenkint ezerötszáz lépésnyi sebességet ád a
golyónak, a mi három ezer lépésnyire is Kernschusz. (Szeglövés?
vagy inkább «széklövés?»)</p>
<p>– Hát akkor mért nem fogadják el azonnal?</p>
<p>– Azért, mert még az a kérdés, hogy az állásban nem veszti-e el
a robbanó sajátságát? Ez a kriterium. Mert nagy készletet kell
tartani töltényekben. Azért, a mi fehér lőport most fabrikálunk,
azt raktározzuk s majd a nyáron a Steinfelden kipróbáltatik, hogy
olyan jó-e, mint frissiben volt. No de most fogd a hegedűdet,
menjünk az őrnagyékhoz.</p>
<p>Az őrnagy szállása ott volt az emeleten, a chémiai laboratorium
fölött. Az őrnagyné boudoirja épen a puskaporfőző konyha
tetejében.</p>
<p>Igazán boldogító érzést kelthet egy asszonyságnál az a tudat,
hogy az ő alkovenje alatt főzi, darálja, keveri a férje a fehér
lőport, a mihez csak egy üveg eltörése, egy reagens <span class=
"pagenum"><a name="Page_66" id="Page_66">-66-</a></span> savany
elcsöppenése kell s ő nyoszolyástul, zongorástul repül föl (ki
tudja milyen társaságban?) az égbe vagy – körülmények szerint – a
pokolba.</p>
<p>Mikor benyitottunk a folyosóról az őrnagy szobájába, mely
egyuttal ebédlő is volt, már in medias res elmerülve találtuk a két
urat: a gazdát, meg a vendéget, egy cognacos üveg mellett.</p>
<p>Természetes, hogy ők csupa lőporról beszéltek. Disputáltak.</p>
<p>A bátyám fekete lőporos volt.</p>
<p>Nem mintha valami sokat járt volna háborúba, hanem, hogy volt
neki egy vasbányája Krassó vármegyében, a mit maga tartott üzemben,
hát onnan voltak tapasztalatai mindenféle robbantó szerekről.
Nagyon belevesztett az experimentumokba. Egyszer rádisputálták a
bányamérnökök a lőgyapotot. Nem ér az semmit! Csak legjobb a régi
becsületes lőpor. Az való a mi fegyvereinkhez. Külömben ezek sem
érnek semmit. Montecuculi szerint annyi mázsa ólmot lövöldöznek el
minden ütközetben, a hány halott ott hagyja a fogát a csatatéren.
In ultima analysi legtöbbet értek a nyilak, a melyeket a mi
szittya-őseink használtak, azokat nem puffogatták el találomra,
mert mint Constantinus Porphyrogenneta följegyzé, egy ütközetben
kilőtték Dárius Hystaspes bai szemét s a nyílvesszőre föl voltak
vésve e szavak: «Dárius király szemébe.»</p>
<p>Nagybátyám ezzel bebizonyítva nagy olvasottságát, fölhagyott a
további vitatkozással, nem akarva magát a kadétok előtt
kompromittálni.</p>
<p>Véget vetett a veszedelmes disputának a házi asszony megjelenése
közöttünk.</p>
<p>Fritillária valóban büszke szépség volt.</p>
<p>(De talán itt már végződnék a fehér por fejezete? Kezdhetnénk új
szakaszt. Az olvasó alaposan megunhatta már a robbantó szerek
themáját.)</p>
<p>Jaj, csak ne fuscherolj te bele az én historizálásomba. Nem
olyan könnyü az, mint a regényírás. <span class="pagenum"><a name=
"Page_67" id="Page_67">-67-</a></span></p>
<p>Igen is, hogy van még a fehér porból.</p>
<p>Az őrnagyné büszke szépség volt; renaissancekori frizurával, dús
szőke haja magasra föltornyozva és stylszerüen fehérre puderezve.
No hát, ez is a tárgyhoz tartozik, mert fehér por.</p>
<p>A mit pedig a két szemeiben hordott, mondhatom neked, hogy annál
veszedelmesebb gyujtószert nem találtak föl a pyrotechnikusok.</p>
<p>A két piros arcza, azokkal a gödröcskékkel, valóságos tűzakna;
az egész alak egy dinamittal töltött mina: egy eleven torpedó.</p>
<p>Nagyobb veszedelem van itt, mint a lőporgyártó officzinában.</p>
<p>Mikor bemutatott neki a férje, azt sem tudtam, fiú vagyok-e vagy
leány?</p>
<p>A büszke delnő, úgy látszik, egy véleményen volt velem.</p>
<p>Elnevette magát, mikor meglátott.</p>
<p>– Nézz ide! Hisz ez a valóságos Cannagatta!</p>
<p>Ezt a férjének mondta.</p>
<h3>III. CANNAGATTA.</h3>
<p>Annyit hallottam ma már ezt a nevet emlegetni, hogy szinte
kiváncsi lettem rá.</p>
<p>Azonban hozták a levest s ez a világon a legnagyobb úr, a ki még
a királynak is parancsol. Sőt még a parlamentnek is parancsol. A
leves a klotür. – Még többet mondok! A leves még a
ferblikompániának is parancsol. «Czupász.»</p>
<p>– No csak tegye le a hegedűjét valahová a kadét, – mondá az
őrnagy.</p>
<p>– Aztán ösmered az anekdotát öcsém; sohse keresd a helyed: a
hová te leülsz, ott az utolsó hely, – elméskedék a nagybátyám.</p>
<p>– Hogy ne ismerném, már az öregapámat is ezzel traktálták
patvarista korában. <span class="pagenum"><a name="Page_68" id=
"Page_68">-68-</a></span></p>
<p>A leves után sört hoztak az asztalra, nekünk is jutott egy
pohárral.</p>
<p>– Kivételképen, – mondá katonás pedanteriával az őrnagy. – Ma és
soha többet tíz hónapig. A kadétok vizet isznak.</p>
<p>Aztán kegyes volt az elejtett thémára visszatérni.</p>
<p>– Igaza van madám. Nekem magamnak is felötlőtt első pillantásra,
hogy az új kadét mennyire hasonlít a Cannagattához. Mingyárt le is
hozattam az arczképét a képes teremből.</p>
<p>Azzal intett az inasnak, hogy hozza elő a portrét.</p>
<p>Olajfestmény volt; egy mellkép: fiatal főhadnagyot ábrázolt.</p>
<p>– Majd meg fogja látni a kadét, – szólt hozzám intézve a szót. –
Nekünk három nagy termünk van, tele hirhedett czelebritások
arczképével, a kik nálunk lettek kiképezve. Úgy igyekezzék, hogy az
ön képe is ide jusson.</p>
<p>(Már bizony nem jutott oda. Én vagyok a legalsó tizezerek egyike
Magyarországon, a kinek az arczképe soha sem jelent meg, sem a
Politisches Volksblattban, sem a magyar élczlapokban, még
karikaturának sem; a mi elég nagy pironkodás.)</p>
<p>A Zsán odahozta az arczképet. Elég görbére volt festve. A jobb
szeme a fülébe sugdosott, a szája meg utána sietett hallgatózni.
Épen nem hizlalta a büszkeségemet, hogy köztem és ez arczkép között
hasonlatosságot találnak. Az az egy, hogy annak is középen volt
kétfelé választva a haja. – Elhatároztam, hogy holnaptól kezdve
simára nyiratom a fejemet.</p>
<p>– Ez egy igen érdekes történetnek a hőse; magyarázá az őrnagy.
Jobban mondhatnám: hősnője. Minthogy authentikus följegyzéseken
alapszik, elmondhatom önöknek a történetet, a kik azt még nem
ismerik. Cannagatta asszony előkelő milanói olasz hölgy volt. A
férje Armeeliferant, a ki daczára ezen minőségének meglehetős
korlátolt vagyoni viszonyok közt halt meg. Két iker gyermeke
<span class="pagenum"><a name="Page_69" id=
"Page_69">-69-</a></span> maradt. Franczesko és Francziska.
Köznyelven: Cecco és Fanny. A Cecco nehéz fejü ficzkó volt, annál
élesebb eszű a Fanny. A házi tanító oktatása közben a leány együtt
tanult a fivérével, hogy kedvet csináljon neki a tudományhoz. Az
lett belőle, hogy a fiú mindent rosszul tanult meg, a leány pedig
jól. – Tizennégy esztendős korában Ferenczet felküldte Cannagatta
asszony a bécsujhelyi katonai akadémiába. Az volt az özvegy vágya,
hogy a fiából derék katonatiszt legyen. – De a Cecco itt sem igen
akart tanulni; vívásban, testgyakorlatokban sem volt ügyes, úgy
hogy egy ünnepi szünidő alatt haza küldték az anyjához pihenni. Ott
a fiú maláriát kapott s nagyhirtelen meghalt. Az anya kétségbe volt
esve, hogy nagyralátó terveit így el kell temetnie. Ekkor így szólt
az anyjához a Fanny. «Hát majd folytatom én ott, a hol a Cecco
elhagyta. Én is Ferencz vagyok.» Az anya beleegyezett a vakmerő
vállalatba. A leány bámulatosan hasonlított az iker fivéréhez. A
mint a bátya egyenruháját fölvéve, visszatért a katonai akadémiába,
senki sem vette észre a cserét. Csak annyiban tapasztalták a
változást, hogy a visszakerült Cannagatta Ferencz sokkal komolyabb
volt az eltávozottnál; szorgalma, tanulékonysága által mindenkit
meglepett, iskolatársait mindenben fölülmulta, úgy, hogy nem sokára
mintaképül lehetett állítani a többiek elé. Előljárói kegyét
megnyerte, azt a kiváltságot élvezte, hogy egy külön czellát kapott
lakásul, a melyet egyedül foglalt el. (Ez az, a melyben most a két
kadét tanyáz.) Így lehetett valószinüvé, hogy három éven át el
tudta titkolni a nemét. A tanfolyamot elvégezve, azonnal áttétetett
hadnagyi ranggal a hadsereghez. Ott is nagyhamar kitüntette magát
bátorsága, vitézsége által. Kitört a franczia háború. Ferencz
főhadnagy lett. Egy ütközetben, az ellenséget üldözve, megsebesült.
Ekkor aztán nem lehetett a tábori orvos előtt eltitkolnia a nemét.
Kitudódott, hogy a vitéz Cannagatta Ferencz – kisasszony. A dolog ő
felsége elé került. Az udvarnál nagy szenzácziót keltett. Határos
volt a mesével. Ő felsége teljes fizetésével <span class=
"pagenum"><a name="Page_70" id="Page_70">-70-</a></span>
nyugdíjazta a vitéz főhadnagyot, a ki azután ismét fölvette a
szoknyát s nagy hamar férjhez ment egy őrnagyhoz, a kivel aztán
évek hosszú során át boldog házasságban élt, s kisérte őt mindenüvé
a napoleoni hadjáratokban. Végre özvegy lett, öregasszony lett.
Levelében, mely az emlékezetes iratok közt látható odafenn a
múzeumban, dátuma 1852, ezt a nevet látjuk aláirásul: «Cannagatta
Ferencz, nyugalmazott cs. k. főhadnagy és özvegy őrnagyné».</p>
<p>Ezek mind authentikus adatok Cannagatta Franczeskoról.</p>
<p>Azért az előadás végén mégis azt mondá a bűbájos Fritillária
német repülőszóképen:</p>
<p>«Und wer das nicht glaubt, der zahlt einen Groschen.»</p>
<p>(S a ki ezt el nem hiszi, az fizet egy garast.)</p>
<p>Úgy látszik, hogy a nagybátyám reszkirozni akarta a garast.</p>
<p>– Hihetetlen történet ez, őrnagy úr, – szólt egyet hörpentve a
karlovicziból. (A miből mi már nem kaptunk.)</p>
<p>– Hogyan? ön nem hisz az irott dokumentumoknak? szólt
fölfortyanva az őrnagy. – Az authentikus jegyzőkönyvnek? A császár
Handbilletjének?</p>
<p>A nagybátyám meg volt szorítva, könyörgő tekintettel fordítá
szemfehérig elveresült arczát az őrnagyné felé, mintha azt
instálná, hogy ha belevitte ebbe a csávába, hát rántsa ki
belőle.</p>
<p>Fritillária megtette neki e szolgálatot.</p>
<p>– A tekintetes úr bizonyosan nem abban kételkedik, hogy
Cannagatta kisasszony mind e rendkivüli vállalkozást egész a
csatatéri megsebesülésig valóban megtette hanem hogy női volta, az
adott körülmények között, oly hosszú időn át fölfedezetlenül
maradhatott, egy négyszáz diáktól lakott internátusban.</p>
<p>– Igen, igen, így értettem! – kapott a mentő kötélhez a
kalugyer, a kinek külömben jól húztak a lovai, csak ha a kátyuba
rekedt szekerét valaki onnan kiemelte.</p>
<p>– Hát először is, – magyarázá az őrnagy, – Cannagattának
<span class="pagenum"><a name="Page_71" id=
"Page_71">-71-</a></span> egy külön czella volt átengedve, kiváló
szorgalma végett, a hol szobatárs nélkül lakott. Azonfelül pedig
kulcsot ád ez a tény ahoz az absolut moralis integritáshoz, a miben
a mi kadétjaink neveltetnek. Az a fiatal katona, a ki a bécsujhelyi
akadémiából kikerül, mikor a hadnagyi kardbojtot megkapja, még nem
ismeri a bort, a dohányt, a kártyát és az asszonyt.</p>
<p>– Ezt elhiszem, de a professzorok csak ismerik! – Erősíté a
thémát a nagybátyám, a ki minden áron szeretett volna magánál
okosabb ember hirébe keveredni.</p>
<p>– Nos aztán? – kérdezé az őrnagy.</p>
<p>– Hát – hát – hát, hogy is mondjam? Akkoriban a katonai
egyenruha frakk volt és feszes nadrág. Hát már csak
lehetetlenség…</p>
<p>Az őrnagyné tűkön látszott ülni.</p>
<p>A kalugyer még tovább feszegette a dolgot. Falusi rüpők volt.
Nem tekintette, hogy asszony ül az asztalnál. A két diákgyerek
pedig épen nem zsenirozta semmit.</p>
<p>– Hát – hát az asszonyi organizmusnak vannak bizonyos szabályai,
a miket nem lehet eltitkolni.</p>
<p>Az őrnagyné már emelkedett a székéről, hogy kiszaladjon a
szobából.</p>
<p>Én aztán megmutattam, hogy snájdig gyerek vagyok. Bátorságot
vettem magamnak közbeszólni.</p>
<p>– Úgy tudom, hogy urambátyám nőtlen legény, honnan ismeri hát
olyan nagyon az asszonyok szokásait?</p>
<p>Ez az ostobaságig naiv közbeszólás roppant hatást idézett
elő.</p>
<p>Az őrnagyné visítva kaczagott föl; az őrnagy kholerikus
nevetésre döczögtette a mellét; mi ketten kadétok is bátorkodtunk
minden Vorschrift mellőzésével akkompányirozni a röhögésünkkel;
csak a nagybátyám mérgelődött. Nem tudott egyebet mondani, mint azt
a goromba frázist, hogy «pueri taceant in ecclesia». (Nem is
«pueri»-nek szól pedig a regula. – Aztán ez nem ecclesia, hanem
refectorium.) <span class="pagenum"><a name="Page_72" id=
"Page_72">-72-</a></span></p>
<p>Ezzel azonban szerencsésen agyon volt ütve a delikát természetű
napirend előtti tárgyalás.</p>
<p>Én pedig egy csapással figyelemreméltó subjectté lettem.</p>
<p>– Ez egy Teufelskerl! – mondá az őrnagy. (A mi magyarul tán úgy
mondható, hogy fenegyerek.) S aztán, hogy a bácsi vissza ne
térhessen a kényes thémára, tartott neki egy tudományos
disszertacziót a héber Sulchán Áruchból, melyben az parancsoltatik,
hogy asszonyokról in natura csupán feleséges embereknek, vagy
özvegy férfiaknak szabad szólni; ha nőtlenek cselekszik azt,
szíjjal megkorbácsoltassanak.</p>
<p>A bácsi azzal akart rajtam boszut állni, hogy beárulkodott.</p>
<p>– No hát akkor csak tessék az öcsém uramat jól végig
korbácsoltatni, mert ez már tudja, hogy mi az x + y? Azért kellett
idejekorán azt a lakodalmat megtartani, a mi miatt elkéstünk. Hát
aztán az a hét szűk czipő, a mi mind asszonylábra való volt! Te
istentelen!</p>
<p>Én alázatosan húztam a fejemet a vállam közé, bűnbánó hangon
rebegve:</p>
<p>– Ha tudtam volna, hogy kedves nagybátyámnál atyai érzelmeket
érintek…</p>
<p>Erre a második erupcziója következett a közderültségnek.</p>
<p>Nagybátyám átlátta, hogy jobb lesz neki a bifsztekkel vesződni,
mint velem.</p>
<p>Fritilláriának a szeme azonban egészen hozzám szegődött. Jól be
voltam már nála aufführolva. Valahányszor rám nézett, elnevette
magát, csipkekendőjét szája elé tartva. Azt is mondta, hogy «Dummer
Kerl». – A mi húsz éven alul – hizelgő epitheton.</p>
<h3>IV. HEGEDŰ ÉS GORDONKA.</h3>
<p>Az egész ebédet nem irom le per longum et latum, a mire annál
több okom van, mert itt az a szokás, hogy a <span class=
"pagenum"><a name="Page_73" id="Page_73">-73-</a></span> kadétnak,
még ha vendégül van is híva a tanárjához, nem szükséges végig várni
az egész lakomát, a sült után az mondatik: «a kadétok fölkelhetnek
az asztaltól.»</p>
<p>Három tál ételből jól lakhattak; édesség, fagylalt nem nekik
való, kipotyogna tőle a foguk; a fekete kávé, chartreuse rájuk
nézve épen méreg. Mehetnek labdázni.</p>
<p>Mi ketten megtörültük a szánkat és szalutáltunk. Nikkel ment
előre.</p>
<p>– Ohó! Apropos! – kiálta utánam az őrnagy, mikor én is nyultam a
hegedűm után. – Hiszen maga az a hegedűvakaró! No hát halljunk
valami szép nótát. Mit tud? Valami szép magyar nótát.</p>
<p>Kész voltam rá.</p>
<p>Már akár hiszed, akár nem, én gyerek koromban valóságos
csodagyerek voltam. Azt jósolták rólam, hogy második Reményi
leszek. A velenczei karnevál variaczióit kotta nélkül tudtam végig
játszani, egészen a la Reményi, arpeggióval, pizzicatóval,
flageolettel.</p>
<p>– Bien! Tres bien! – mondogatá az őrnagy, rábólintva.</p>
<p>A nagybátyám is megdicsért.</p>
<p>– Hogy nagy czigány vagy, azt mindig tudtam; de hogy ilyen
tökéletes czigány volnál, azt nem gondoltam volna.</p>
<p>Fritillária szakértő véleményt hallatott.</p>
<p>– Igen jó iskolája van. Tud ön hangjegyekből is játszani?</p>
<p>– Óh igen. Hangjegyből eljátszom akár Beethoven Ess-dur
symphoniáját, akár Chopin étudjeit.</p>
<p>– Az már derék… az én kedvencz piészeim.</p>
<p>Nagybátyám jónak látta kellemeteskedni.</p>
<p>– Szabad volna meginstálni bájos nagyságodat, – hallom, hogy
kitünően gordonkázik, – hogy ha ez olympi élvezettel koronázná be a
mai lukullusi lakomát.</p>
<p>– Igen szivesen, – mondá az őrnagyné, – örülök rajta, ha
közönségem akad; úgy is ritkán akad.</p>
<p>S kezdett az asztaltól fölczihelődni. <span class=
"pagenum"><a name="Page_74" id="Page_74">-74-</a></span></p>
<p>– Majd a Zsán kihozza a cellót, – monda az őrnagy, – tessék ülve
maradni.</p>
<p>– A cellót kihozhatja a Zsán, – mondta Fritillária, de a
hangjegyeket még is csak magunknak kell kikeresnünk a
halmazból.</p>
<p>– Magunknak? Akadt fel e szón az őrnagy.</p>
<p>– Igen, nekem, meg a kadét úrnak. A hegedű partiturák is ott
vannak. Tudja, tekintetes úr, a gordonka, hegedű kiséret nélkül,
magában nagyon szomorú hangszer.</p>
<p>A Zsán pedig épen jött a mellékszobából, egy tálczán hozva a
kávés findzsákat, meg a chartreuseös pohárkákat.</p>
<p>– Csak vigye még vissza! – parancsolá az őrnagyné. Nem szeretem,
ha kávéskanalakkal csörömpölnek, mikor csellót játszom. Aztán hozza
ki a csellót, meg a két hangjegytámlányt.</p>
<p>A Zsán visszavitte a tálczát.</p>
<p>Fritillária pedig kegyteljesen intett nekem, hogy menjek
utána.</p>
<p>Engedelmeskedtem; tudtam, hogy itt ki viszi a kommandót.</p>
<p>Az a szoba szalon is volt, boudoir is volt, mindenféle izlésü
butorzattal. Zongora is volt benne. A zenevirtuózra vallott
minden.</p>
<p>A Zsán, mint rendtudó ember, odatette a tálczát a zongorára. Mi
elkezdtünk a hangjegyek közt válogatni.</p>
<p>Én nagy hamar rátaláltam a hegedű számára irott
Chopinváltozatokra.</p>
<p>Fritillária nem akadt a magáéra.</p>
<p>Nem ám, mert mindig én rajtam volt a szeme.</p>
<p>Micsoda szemek voltak azok! Az éhes párducz szemei, amikkel az
argalit nézi. (Nem tudom, birka-e az vagy kecske?)</p>
<p>– No hát – nem fog ön gyantázni? – kérdé tőlem dévaj
mosolygással.</p>
<p>– Gyantázni? (Hiszen nem volt nálam a hegedűvonóm.) <span class=
"pagenum"><a name="Page_75" id="Page_75">-75-</a></span></p>
<p>Fölkaczagott.</p>
<p>– Soh sem hallotta még ezt a műkifejezést? Nem iszik egy pohár
chartreuset? (Persze, hogy persze. Arra mi felénk is ezt hivják
gyantázásnak.)</p>
<p>– Szabad? – rebegtem én hülye módon. (Bizony csak birka az
argali.)</p>
<p>Erre Fritillária fölvett egy pohárkát a tálczáról s elsőbb a
saját ajkához vitte; egy kicsit szürcsölt belőle, piros nyelve
hegyét megnedvesíté a likőrrel, aztán odanyujtotta nekem.</p>
<p>Én hirtelen felhörpentettem a chartreuset.</p>
<p>(Még is csak kecske az argali.)</p>
<p>Most aztán tudtam, hogy mit tesz az a «per fas et nefas».</p>
<p>Én a gordonkát tartom a legrokonszenvesebb hangszernek a
világon; ennek a zenéje hasonlít legjobban az emberi tüdő
hangoztatta dalhoz. (Nem a brugót értem, a mi már bassus hangon
bömböl, hanem a bariton hangon éneklő violoncellót.)</p>
<p>A gordonka azonban épen azért, mert a zenéje olyan nagyon
hasonlít a bariton férfihang dalához, magában játszva, tulságosan
melancholikus hatású; – hogy tökéletes legyen a hatás, szelidítő
közbenolvadással kell melléje csatlakozni a hegedű kiséretnek. A
violin hangja aztán megint közeltalál a női sopran énekhez.</p>
<p>A duo együtt egy pár: nő és férfi.</p>
<p>Most azután képzeljük a helyzetet épen megfordítva, hogy nő
játszsza a gordonkát s férfi a hegedűt.</p>
<p>Nem is szólok a pózról. Az olasz úgy nevezi a gordonkát, hogy
«viola de gamba», a játszó térdei közt tartja a hangszert. Az
embernek az esze zavarodik, ha rágondol.</p>
<p>Az első produkczió után meg volt velem elégedve az őrnagyné. Az
őrnagy is.</p>
<p>«Bánja a szösz!» – dörmögé vállatvonva a kalugyer.</p>
<p>Nekem már akadt hivatalom.</p>
<p>Ezentul minden este, mikor vége volt a tanóráknak, a
<span class="pagenum"><a name="Page_76" id=
"Page_76">-76-</a></span> tornázásnak, vivásnak, lovaglásnak s
vacsora után fölszabadították a növendékeket, hogy választásuk
szerint mehetnek a játszóterembe, sakkot, dominót, ostáblát
játszani, vagy pedig a hadjátékasztalhoz, a hol (a mappán)
ütközeteket gyakoroltak, vagy a rajzoló iskolába: mi ketten
Nikkellel más nemes szórakozásban részesültünk.</p>
<p>A Nikkel ment az őrnagygyal a chémiai laboratoriumba fehér
puskaport főzni. Nyakig bele volt bolondulva a pyrotechnikába.</p>
<p>Én pedig mentem duót játszani Fritilláriával.</p>
<p>A gordonka és hegedű melódiás harmóniája folyvást lehangzott az
épen alattunk levő vegytani műhelybe. Az őrnagy folyton hallhatta,
hogy a feje fölött szól a zene. Egy perczre sem szakad félbe, sem
egy taktus el nem hibáztatik.</p>
<p>Ez épen olyan biztosíték, mint volt azé a földesúré, a ki azt
követelte a hajdujától, hogy folyvást fütyüljön az alatt, a míg a
pinczében bort ereszt a csapról.</p>
<p>Mikor mi abba hagytuk a hegedűszót, az őrnagy rögtön sietett föl
a puskaporok konyhájából.</p>
<p>Némelykor nagyon sokáig eltartottak a zenegyakorlatok, késő
éjfélig is. Én olyan passzionátus zenevirtuóz lettem, hogy semmi
más mulatságra nem gondoltam. Még azt is eltitkoltam, hogy rajzolni
tudok.</p>
<p>Egykor az őrnagy mégis azt a megjegyzést koczkáztatta
Fritillária előtt:</p>
<p>– Önök nagyon is hosszú zenegyakorlatokat tartanak.</p>
<p>– Igen, mert egy új hegedűvel tanuljuk be a duót, a mit úgy
hínak, hogy «violon d’amour».</p>
<p>– Potz Teufel! – mondá az őrnagy. S mért hivják azt violon
d’amournak? (Szerelem hegedüje).</p>
<p>– Azért, mert nem négy húr van rajta, mint a rendes hegedűn;
hanem hét.</p>
<p>– S mire jó az?</p>
<p>– Majd meg tudja ön, ha egyszer hallani fogja; annak
<span class="pagenum"><a name="Page_77" id=
"Page_77">-77-</a></span> a hangja még jobban összeolvad a viola de
gambáéval.</p>
<p>– Nagyon jól van.</p>
<p>S nyugodtan főzte tovább a fehér puskaport.</p>
<p>Egyszer megint elkezdett okvetetlenkedni.</p>
<p>– De sokszor ismételnek önök egy idő óta egy nótát; már magam is
utána kezdem danolni: «lalla, lalla, lalla».</p>
<p>– Az egy igen mesterséges darab.</p>
<p>– Mi a neve?</p>
<p>– Ez az Arditi «Csók keringője».</p>
<p>– «Csók keringője?» De furcsa nevet választott magának!</p>
<p>– Igen; mert így kezdődik: «Sul le – sul le labbre».</p>
<p>– De a szöveget csak éneklik hozzá.</p>
<p>Fritillária nagyot nevetett.</p>
<p>– «Telles choses se font, mais ne se chantent pas.»</p>
<p>A dicső föltalálója a fehér puskapornak nyugodtan ülhetett a
lombikjai között.</p>
<p>A mikor «chantent», akkor ne «font pas».</p>
<p>De már most komolyan mondom ám, és «hony soit, qui mal y pense»,
hogy remekül összetanultuk a duókat Fritilláriával. Még nyilvános
konczerteken is fölléptünk együtt. Nagyon kedvező esztendő volt.
Volt egy országos fagy, egy tartományi árvíz, egy nagy tűzvész,
inség mindenfelé. Megannyi kedvező alkalom jótékony
hangversenyekre. Mindig tele volt a terem, mikor mi együtt
fölléptünk. Még Bécsből is rándultak le egész társaságok, a mi
hirhedett celloviolino előadásainkat élvezni.</p>
<p>Furcsa érzés volt az! Mikor én a nevemet a Fritillária nevével
egy szinlapra nyomtatva olvastam. Aztán meg az a közös partitura.
Ugyanazon hangjegyek. Ez egy neme a a fakultativ polgári
házasságnak. A Kapellmeister taktusverője adja rá az áldást. (Lám,
még a «kápolna» szó is előfordul benne.) Mikor azt az Arditi
«Csókkeringő»-jét végigjátszottuk, a művészi exaltaczió közepett
úgy tetszett, mintha a közönség tapsai, brávozásai biztatnának,
hogy <span class="pagenum"><a name="Page_78" id=
"Page_78">-78-</a></span> azt megismételjük, egészen más regiókba,
más tengerekre repülve és evezve át, az az átkozott nyirettyű
szárnynyá, evezővé lett metamorphosiálva. – És aztán a közös
dicsőség!</p>
<p>(Látom a képeden, hogy te azt mondod magadban, hogy «jól van
jól, Herr Kadét; de hát aztán a tanulás, hogy mint ment? A
bécsujhelyi katonai diákoknak rengeteg sok tudományt kell beszedni
a fejükbe, ott csak jól tanuló egyéneket türnek meg, a gyöngéket
kimustrálják).»</p>
<p>Ne félts te engem. Minden jól ment.</p>
<p>Mondtam már, hogy a magasabb katonai körökben, különösen az
«arkoláj»<a name="FNanchor_3" id="FNanchor_3"></a><a href=
"#Footnote_3" class="fnanchor">3)</a> terén, nagy volt a küzdelem
két ellenkező systéma között. A pattantyusok egyik tábora új
lőporral, a másika új ágyúkkal akarta reformálni a régi
schlendriánt. A hadügyminiszterium rájuk hagyta az
experimentálást.</p>
<p>Az új ágyúk eszméje Uchatius ezredesé volt. (Még akkor csak
ezredes volt.) Ő gondolta ki a hátultöltő aczélbronz ágyúkat.</p>
<p>Az volt a terve, hogy az ágyúcsövet nem egészben kell önteni s
azután üreget fúrni bele, mint eddig; hanem követni kell a népies
utasítást: «veszünk egy nagy lyukat, azt körülöntjük rézzel s kész
az ágyú». Azt az ürt azután keresztül préselt aczélkupokkal addig
tágítjuk, a míg a cső belseje a mechanikai sajtolás által a réz
lágyságából az aczél keménységébe megy át. Így lesz belőle
aczélbronz; ebből aztán dupla adag lőporral lehet lőni. Itt azonban
az volt a legnagyobb kérdés, hogy honnan vegyük azt a lyukat, a mit
körülöntsünk bronzzal? <span class="pagenum"><a name="Page_79" id=
"Page_79">-79-</a></span></p>
<p>A laikus ember neveti ezt a gondot. Hát hiszen a lyuk nem kerül
semmibe. Dehogy nem kerül!</p>
<p>Először úgy próbálták meg, hogy az öntő minta közepébe
lebocsátottak egy bronz csövet, az képezte a kalibert, ezt a csövet
pedig megtöltötték egy Celsius fokra lehűtött vízzel, hogy majd az
megakadályozza az olvadt érczet, hogy magát a csövet
elolvaszsza.</p>
<p>Hát aztán az lett belőle, hogy a mint az olvasztó-kohóból azt a
300 hőfoku érczfolyamot beleereszték az ágyúmintába, az egy
pillanat alatt forró gőzzé alakította át a csőben talált jéghideg
vizet s ez a gőz oly elementáris erőszakkal tört ki az
öntő-tárnából, hogy az öntőműhely vas tetejét földobta az arzenál
tetejére s agyonütött egynehány kanonirt.</p>
<p>Hát ez a baleset nagy örömére szolgált a fehér puskaporosoknak.
Annál nagyobb elkeseredést szült az aczélbronz ágyúsoknál, a kik a
balsiker daczára sem hagytak föl az eszméjükkel s most már azt
tervezték, hogy a lyukat képviselő csövön nem hideg vizet, hanem
jéghideg levegő-áramlatot vezetnek keresztül folyton működő
fujtatóval, a hogy csakugyan sikerült is később az Uchatiuságyúk
öntése. – De egy időre le voltak pipálva.</p>
<p>S minthogy valamennyien ennek az új ágyúnak a hívei voltak,
annálfogva engem különösen protezsáltak, aki abszolute nem értettem
semmit a fehérpuskaporhoz; én könnyen csusztam át minden fogas
kérdésen. Ellenben a Nikkel pajtásom, a ki a fehér lőporos dékánnak
bevallott Handlangere volt, a legkeményebb examenekben
részesült.</p>
<p>Ha valaki az indexeinket nézte, azt hihette, hogy én vagyok az
iskola czímere s a Nikkel a sereghajtó.</p>
<h3>V. A LŐPOR PRÓBÁJA.</h3>
<p>Nem akarlak zavarba hozni, kedves barátom.</p>
<p>Ismerem a methodusodat.</p>
<p>Te úgy irod a regényedet, hogy azt ne csak zárt ajtóknál
<span class="pagenum"><a name="Page_80" id=
"Page_80">-80-</a></span> olvassák a backfischek, hanem még a mamák
is olvashassák – nyitott ajtóknál.</p>
<p>Hja, biz a franczia regényirónak jó a dolga. Számára nyitva áll
a «félvilág». Az osztrigát eszik s pezsgőt iszik. – De a magyar
regényiró kénytelen a tisztességes emberek számára irni; mert
ezekből telik ki a publikum. – Aztán eszik pörköltet és iszik
vinkót. De azért is ezer hála! – S végtére is nagy kérdés, hogy nem
jobb-e a malaczság villával a tányérból élvezve, mint könyvből
falva? – Én az előbbit szeretem.</p>
<p>Azért nem szuggerálom se neked, sem az olvasóidnak a mi
violoncello-violon tanulmányaink misteriumait. Annyit sejteni
engedek, hogy egészen belebolondultam (már tudniillik a
violoncellóba). Képes voltam rá, hogy valami nagy bolondságot
kövessek el, a mi rám nézve végzetes lehetett volna. Az őrnagynak
messzelátó tervei voltak.</p>
<p>Ha a fehér puskapor beválik, akkor ő nem csak ezredesi rangra
emelkedik (a professzorság nem irigylésre méltó állapot), hanem
félmillióval kecsegtető vállalathoz jut. Az járt a fejében, hogy ha
az ő szisztemája győz, ő lesz a hadsereg megmentője. Aztán hull az
égből az aranyeső, csak a tollaskalapját kell alája tartani.
Szerencséje, hogy megbukott a puskaporával, Uchatius lett a győztes
az aczélbronz ágyúkkal.</p>
<p>Láttad a pompás síremlékét ugy-e, a bécsi Centralfriedhofban, az
Uchatius tábornokét, a mindeneknél tökéletesebb ágyúk
létrehozójáét. El kell ismerni róla, hogy ennél pompásabb síremlék
kevés van a világon. Meg lehet vele elégedve, a ki alatta fekszik.
Csak azt ne kérdezze valaki, hogy hogyan jutott oda?</p>
<p>A mi barátunkat megőrizte a jó sors ettől a fényes kimeneteltől
azzal, hogy a lőpora csütörtököt adott.</p>
<p>Egy nyári napon általános próbát tartottak az új tüzéri
kisérletekből az ismeretes Steinfelden.</p>
<p>Derék egy darab föld! Mértföldnyire köröskörül semmi egyéb, mint
kavics, terméskő, békasó, kova. Egy szál fű <span class=
"pagenum"><a name="Page_81" id="Page_81">-81-</a></span> sehol.
Csak itt-ott tör elő egy sárgavirágú «királydárda»; népiesen
«ökörfark-kóró».</p>
<p>Itt tartják a mi tüzéreink a lőgyakorlataikat. A mennyire a
kilőtt golyó eltévedhet, élő lényt nem talál sehol, a kiben kárt
tehessen. A sikon palánkok vannak keresztül húzva, ezer-ezer
lépésnyire egymástól, az első palánk két ezerre az
ágyúteleptől.</p>
<p>A lőpróbára a növendékek is meg voltak híva.</p>
<p>Hölgyek is jöttek ki hintókon. Fritillária is ott volt és számos
tábornoki hitvestársak és egyéb herczegasszonyok. Nikkel meg én az
őrnagy hintóján jöttünk ide, az első ülésben elhelyezkedve.</p>
<p>A lövészterepen megállapodva, leugráltunk, az őrnagyné a
hintóban maradt ülve. Onnan legjobban láthatott, jó tábori
látcsővel fölfegyverkezve.</p>
<p>Megkezdődött a czéllövés.</p>
<p>Először a fekete lőporral tettek próbát. A kilőtt golyók kétezer
lépésen innen már ricochettiroztak, alig talált minden ötödik teke
derék-lövéssel a czélpalánkba. – Egy ágyúcső, a mit erősebb adag
lőporral töltöttek meg, széjjelszakadt s ternónak lehet nevezni,
hogy senkit sem ütött agyon. Ekkor aztán a fehér lőporral tettek
kisérletet. Ennek az elsütéséhez egészen e czélra készült
gyutacsokat használtak, mert ez a közönséges kanócz tüzétől föl nem
robban. Még akkor csak elültöltő ágyúink voltak.</p>
<p>Frissen készült lőpor volt.</p>
<p>Az őrnagy Nikkel pajtást bizta meg az ágyú elsütésével; ő maga
czélozott. A kétezer lépésnyire húzott palánkra nagy czélkarika
volt festve.</p>
<p>«Feuer!»</p>
<p>Az ágyú elsült; sokkal kisebb dördülése volt, mint a másiknak s
alig adott valami füstöt, az is egy percz alatt eloszlott a
levegőben.</p>
<p>«Bravó, bravó!» hangzott a Generalstab csoportjában; a tábori
látcsövek mutatták, hogy a kilőtt golyó egy hármast talált a
czélkarikán. Gyönyörű egy Kernschusz volt! <span class=
"pagenum"><a name="Page_82" id="Page_82">-82-</a></span></p>
<p>A fekete lőporral nem lehet ily preczizióval czélozni.</p>
<p>Egy második, egy harmadik megint a karikát érinté.</p>
<p>No most próbáljuk a háromezer lépésnyi távolban levő
palánkon.</p>
<p>A cső száját följebb kellett emelni.</p>
<p>Háromezer lépésnyire is bevált a lövés. Ívet képezett már, de
még is a palánkba furódott.</p>
<p>Újabb hangos tetszés-nyilvánítások.</p>
<p>Most négyezer lépésnyiről tettek kisérletet a fehér
lőporral.</p>
<p>Ott már háromszoros palánk volt fölállítva, vastag deszkákból s
a mögött még egy golyófogó téglafal.</p>
<p>A kilőtt golyó keresztültörte mind a három palánkot, de még a
téglafalon is rést ütött.</p>
<p>Ezt csinálják utánunk a fekete lőporosok!</p>
<p>Magam is megtértem fehér porosnak.</p>
<p>A generálisok siettek a mi őrnagyunknak gratulálni.</p>
<p>– Függeszszük föl még egy kicsit a véleményadásunkat, – mondá
egy pápaszemes főtiszt. – Ezek a lövési kisérletek mind a frissen
fabrikált fehér porral történtek, a mi csakugyan csodaeredményeket
mutat föl. De meddig tart ez a csodaerő? az a kérdés. Mert a
lőpornak raktáron kell állni, hogy a háború kitörésekor egész
hadjáratra való készen legyen.</p>
<p>(Ismételem, hogy még akkor az armádiánknak semmiféle hátultöltő
fegyvere nem volt, az ágyúkba a cső száján dugták be a lőport és a
golyót azzal a bizonyos tömőruddal, a végén kefével, a mivel minden
lövés után kikefélték, mint a kéményt).</p>
<p>A mi fehér lőporunk összesajtolt állapotban dugatott be az
ágyúcsőbe.</p>
<p>Előhoztak egy lőszekérrel olyan fehér lőpor tömecseket, a mik
már egy év óta hevertek a raktárban. Egyet azokból beletoltak az
ágyúba.</p>
<p>Most is emlékezem azokra a gunyosan mosolygó arczokra, a mik az
ágyú mellett egy csoportba verődtek. <span class="pagenum"><a name=
"Page_83" id="Page_83">-83-</a></span></p>
<p>Az őrnagy irányozta az ágyút. Czélzott, föltette a gyutacsot,
aztán félre állt. «Feuer!»</p>
<p>Nikkel megrántotta a csappantyu zsinórját. Az ágyú elsült. Nem
mondhatom, hogy eldördült; sőt inkább valami csunya
serczegő-szortyogó hangot adott s nem tűz és füst lövelt ki a
száján, hanem valami hosszú fehér lövet, mintha nem is ágyú volna,
hanem fecskendő. A kilökött golyó pedig ott gurult valami ötven
lépésnyire a kavicsokon ugrálva, hogy azt csupa tréfa volt
elnézni.</p>
<p>Egy tüzér utána szaladt a golyónak, elfogta, visszahozta.</p>
<p>Nagy volt a gaudium fölötte – bizonyos körben.</p>
<p>Annál nagyobb a boszuság az ellenpártban.</p>
<p>Másik próba következett.</p>
<p>Azzal is oly pórul jártunk.</p>
<p>A pápaszemes főtisztnek most már nagyon megnyilt a szája; eddig
csak dohogott.</p>
<p>– Megmondtam előre, hogy a fehér lőpor egy év alatt elveszti a
robbanó erejét. Most az egész lőpormagazinnal gulyáshúst lehet
főzni.</p>
<p>Ez a sottise egészen kihozta az őrnagyot a csigaházából.</p>
<p>– Gulyáshúst? – rivallt mérgesen a pápaszemesre.</p>
<p>– Igen is! Gulyáshúst, a hogy a figura docebit.</p>
<p>A tüzéreknél volt tábori bogrács, szolgafa; azt a szabadban
fölállították, a bográcsot megtöltötték conservvel, akkor a
pápaszemes odahelyeztetett a bogrács alá egy egész töltésre való
összesajtolt régi fehér lőport; kivett a zsebéből egy viaszkos
gyufát, azt meggyújtotta s égve beledugta a lőpor-pogácsába.</p>
<p>Minden ember szétriadt e merénylet előtt, mely, ha «ne adj
Isten» rosszul üt ki, mindenikünk ott hagyja a szeme világát, csak
a pápaszemes maradt ott a bogrács mellett, egy nagy főzőkanállal a
kezében.</p>
<p>Mikor aztán a gyufa odáig égett, a hol a lőport érte, az bizony
csak nem pukkadt szét, hanem elkezdett szép <span class=
"pagenum"><a name="Page_84" id="Page_84">-84-</a></span> csöndesen
serczegve égni, azután lángra is kapott, égett fényesen lobogva a
bogrács alatt; az volt a jó, hogy nem volt füstje; nem kozmásította
meg az ételt. Ez bizony kitünő helyettesítője lesz a hadjáratban a
– tőzegnek; meg lehet mellette főzni az egész menázst.</p>
<p>A pápaszemes még olyan malicziózus volt, hogy a hosszúnyelű
főzőkanállal egyre kavargatta a bogrács tartalmát s mikor egészen
elégett alatta a fehér lőpor, levette a szolgafáról és sorba
kinálta vele az ismét visszasomfordált illusztris társaságot:
«méltóztassék, pompás jó gulyáshús!» – Az őrnagy engem keresett a
szemével. Mikor meglátott, egy intéssel maga elé hivott.</p>
<p>Még sápadtabb volt az arcza, mint máskor.</p>
<p>– Menjen ön a feleségemhez s mondja meg neki, hogy távozzék el
innen. Kisérje ki a vasuthoz. Aztán jöjjön vissza a kocsival
azonnal. Megálljon! Madame utazzék vissza Bécsujhelybe.</p>
<p>– Egyedül?</p>
<p>Ettől a kérdéstől egészen megvadult az őrnagy. Úgy prüszkölt,
mint egy hörcsög.</p>
<p>– Hát mi az ördög menykő?</p>
<p>– Úgy értettem, hogy a Venczel. – Az volt a Privatdiener, a ki a
bakon ülve maradt.</p>
<p>– Úgy? Az mehet vele.</p>
<p>Én odasiettem Fritilláriához. Mondtam neki, hogy kudarczot
vallottunk a lőporral.</p>
<p>A madame vállat vont kedvetlenül s francziául beszélt
hozzám.</p>
<p>– Je le savais bien. Je l’ avais lui dit, moi. Ça ne vaut rien.
J’en étais sur.</p>
<p>(Hogy ő azt tudta előre? hogy előre megmondta neki? hogy ez nem
ér semmit? Valjon honnan vette a tudományát?)</p>
<p>Én aztán átadtam neki az izenetet, a mit a férje küldött
általam, hogy kocsikázzon rögtön a vasuthoz, majd én odáig
elkisérem, onnan aztán a legelső vonattal Bécsujhelybe. A Venczelt
viheti magával. <span class="pagenum"><a name="Page_85" id=
"Page_85">-85-</a></span></p>
<p>– No hát üljön föl. Én mehetek.</p>
<p>Én fölhágtam a csézába; – az első ülésbe ültem, a hogy dukál a
kadétnak, mikor őrnagynéval kocsikázni van szerencséje. Szemközt
ültünk, a térdeink egymáshoz értek.</p>
<p>Aztán, a mint a Steinfeldet elhagytuk, Fritillária a napernyőjét
a kocsiülés felé fordította. Nagy terebély napernyője volt, aféle
en tout cas. Mind a ketten elfértünk alatta.</p>
<p>– Az nem baj, hogy a fehér lőpor megbukott, – suttogá hozzám, –
hanem, hogy a mi cello duóink is megbuktak, az a csapás.</p>
<p>Arra én is gondoltam már.</p>
<p>– Ez után a fiaskó után előre látható, hogy mi következik. A
hadügyminiszterium abba hagyat minden további experimentálást a
fehér lőporral; az őrnagy nem fogja a fél éjszakákat a chémiai
laboratóriumban tölteni, hanem otthon marad, beül az én szobámba,
pipázik és altvatert iszik.</p>
<p>– Rosszul alszik tán?</p>
<p>– Nagyon rosszul. Aztán mentül többet pipázik, mentül több
altvatert iszik, annál álmatlanabb. Én a cellomat az almáriumba
zárhatom.</p>
<p>– Én meg a hegedűmet akaszthatom szegre.</p>
<p>– Nem is ér a cello hegedű nélkül semmit.</p>
<p>Azzal a két térde megszorította a térdemet.</p>
<p>Fatális állapot.</p>
<p>– A mi duóinknak vége!</p>
<p>S két könnycsepp gyült a szemébe.</p>
<p>(Nagyon szerethette – azt a hegedűt).</p>
<p>Magam is meg voltam rőkönyödve.</p>
<p>Egészen közel hajolt hozzám, úgy hogy a forró lélekzetét
éreztem, mikor suttogott:</p>
<p>– De én nem fogok lemondani… én találok ki valamit… nem nyugszom
bele… ha az ördögökkel kötök is szövetséget… <span class=
"pagenum"><a name="Page_86" id="Page_86">-86-</a></span></p>
<p>Én kértem, hogy lassabban beszéljen; az inas meghallhat valamit
a bakon.</p>
<p>– Ejh, mit! Az az én emberem. Tőlem kap havonkint húsz forint
extra-fizetést. Olyan hűséges, mint a kutyám.</p>
<p>S aztán folytattuk tovább a páros suttogást.</p>
<p>Az az eddigi biztos módja a találkozásnak, valószinü, hogy a mai
naptól kezdve el lesz előttünk zárva.</p>
<p>Mit tehetünk ezentul?</p>
<p>Őrültnél őrültebb terveket gondoltunk ki.</p>
<p>Egy sem vált be.</p>
<p>Az őrnagy nem zárkózik be többé a vegytani terembe; nappal engem
strázsál az iskolában, este meg Fritilláriát a szobájában.</p>
<p>Eddig minden gondja a fehér lőporra volt, ezentul a rizsporra is
gyanakodni fog.</p>
<p>Abban a nagy kaszárnya-akadémiában minden találkozás lehetetlen.
Annak ezer szeme van.</p>
<p>De talán a parkban lehet.</p>
<p>A katonai akadémiának van egy hetven holdas parkja.</p>
<p>Abban van egy szép temető. A hová azokat helyezik el, a kik
időközben a nagy katonai intézetben elhaláloznak. A halottak
siremlékeit megkoszorúzni kegyeletes kötelesség. Vannak közöttük, a
kiknek emléke Fritilláriára nézve kedves. Szokott nekik virágokat
hordani. – Az a temető olyan kedves hely. – Azokra nézve, a kik még
örülnek az életnek!</p>
<p>A Venczel közvetíteni fogja az izeneteket.</p>
<p>Ezt az életrevaló eszmét tovább fejlesztettük, a vasuti perronon
sétálva, a míg a vonat megérkezett.</p>
<p>Forró kézszorításokkal vettünk egymástól búcsút.</p>
<p>Engem ez persze sokkal jobban érdekelt, mint a világ minden
puskapora. Lőhettek a Steinfelden miattam, a hová akartak.</p>
<p>Pedig bizony mondom, hogy az az egyszeri tengerész, a ki a
lőporos hordóba dugott égő gyertya lángjánál gyújtott pipára, nem
követett el olyan eszeveszett bolondságot, <span class=
"pagenum"><a name="Page_87" id="Page_87">-87-</a></span> mint én
ebben az órában; majd elmondom később, hogy te is megitélhesd: föl
lehet-e ezt venni egy regénybe? nem mondják-e rá azt az olvasók,
meg a kritikusok, hogy ez hihetetlenebb a háromszinü kandurnál
is?</p>
<p>Mikor aztán a vonat tovaragadta előlem Fritilláriát, én is
visszatértem a Steinfeldre.</p>
<p>Ott már akkor vége volt minden lőkisérletnek; a főtisztek csézái
már robogtak az országúton; a laffeták szekereikhez voltak már
csatolva; az őrnagy is készen volt, Nikkellel egyben; csupán csak
én rám vártak. Nem azért, mintha én lettem volna a legnagyobb úr a
társaságban, hanem mivelhogy elvittem az őrnagynak a kocsiját.</p>
<p>Fogadtak is szép heilige Kreuz Donnerwetterrel! «Hol járt
ön?»</p>
<p>Mondtam, hogy a bárónét kisértem, utasítás szerint, a vasuthoz,
s ott őriztem, míg a vonat megjött.</p>
<p>– Ezer milliom mennykő! Önnek nincs semmi dolga a professzorné
mellett, hanem a professzora mellett!</p>
<p>Hát ezt én eddig nem tudtam.</p>
<p>No de már most megtanultam.</p>
<p>A professzor mérges volt az egész úton. Nem tudtam már hová
dugni a lábamat, hogy össze ne tapossa. Szemben ültem vele.</p>
<p>S a rossz lelkiismeret azt sugdosta a belsőmben, hogy azok a
haragos csizmasarkok igazán meg vannak érdemelve.</p>
<h3>XI. «60.»</h3>
<p>Másnap, mikor a tanterembe fölmentem, ezt a számot találtam az
iskola nagy számvető fekete táblájára kolosszális jegyekkel
fölkrétázva:</p>
<p>«60».</p>
<p>Nikkel pajtás megmagyarázta nekem: ez a szám azt jelenti, hogy
még mátul hatvan napig maradunk az intézetben. István király napján
végződik a szemesztrisz, akkor aztán szabadulunk haza, kivéve
azokat, a kiket itt <span class="pagenum"><a name="Page_88" id=
"Page_88">-88-</a></span> hagynak, vagy grácziából, vagy
büntetésből. Ezt a 60 napot tehát, mely a vizsgákkal végződik,
ugyancsak föl kell használni s neki feküdni egész szorgalommal a
tantárgyaknak.</p>
<p>Ezentul minden nap egy számmal kevesebb lesz fölirva a táblára,
egész az 1-ig. A 0-t már nem irja föl senki.</p>
<p>Nekem is hozzá kellett (volna) látnom a könyvekhez. E miatt «is»
pihenhetett a hegedű.</p>
<p>De más okból is.</p>
<p>Az őrnagy határozottan tudtomra adta, hogy nála semmi keresni
valóm nincs; ott már minden hivatal be van töltve. A Nikkel sem
járt többé a chémiai laboratóriumba. Az őrnagytól elvették a
kulcsát. Megsütheti a fehér lőporát. Az most tetszett magának a
Jónás próféta szerepében a töklevél alatt. A tantermen kivül sehol
sem volt látható. Ott pedig igen kellemetlen examináló kedvében
volt, különösen én irányomban. Mintha csak kiválasztott kegyencze
lettem volna, engemet maczerált legjobban a physikából, chémiából
és mathematikából, a miket ő tanított. Tőlem akart megtudni olyan
dolgokat, hogy hogyan támad a jégeső? Mi okozza az északifényt? Mi
lehet a holdnak tulsó oldalán?</p>
<p>Én persze nem tudtam kielégíteni a kiváncsiságát.</p>
<p>Olyankor aztán komoly dorgatoriumot tartott.</p>
<p>– Ön hibás utat választott szellemi tehetségeinek
kifejlesztésére. Ön a fantáziáját raffinirozza, holott az elismert
thezis, hogy a képzelőtehetség túltengése mindig az
emlékezőtehetség rovására történik. A poétáknak erős fantáziájuk
van, azért gyönge a memóriájuk. Ez a két tehetség olyan, mint az
ellentétes szinek, a ki folytonosan veres szinre néz, ha fehér
papirra tekint, zöldet lát; ha feketére néz, fehéret, vagy hogy ad
hominem szóljak, a memoria és a fantázia olyan két egymást
absorbeáló fogalom, mint a tankönyv, meg a hangjegy.</p>
<p>Nekem kapóra jött a felelet.</p>
<p>– De hiszen akkor, nagyságos tanár úr, nekem mindig <span class=
"pagenum"><a name="Page_89" id="Page_89">-89-</a></span> a
tankönyvet kellene magam előtt látnom, mikor fehér papirosra
nézek.</p>
<p>– Üljön le! – riadt rám mérgesen. – A tanárnak felelni kell, de
nem visszafelelni! Ha ön a tudományos kiképződésben ily retrograd
progressziót fog tanúsítani én kénytelen leszek önt a tanév
bevégezte előtt a gondnokához hazaküldeni.</p>
<p>Ettől a fenyegetéstől ugyancsak megszeppentem.</p>
<p>Hazaküldetni! most!</p>
<p>Hát akkor a mi merész terveinkből Fritilláriával mi lesz?</p>
<p>Mik voltak azok a merész tervek?</p>
<p>Hát már most mégis rátérek.</p>
<p>De kérlek, ne csinálj hozzá valami túlságosan fancsali
képet.</p>
<p>Meg akartunk szökni együtt a nagyvilágba.</p>
<p>Ezt főztük ki azon a fiaskós napon, a hintóban és perronon.</p>
<p>Az volt a tervünk, hogy ketten együtt beutazzuk Európát, minden
fővárosban konczerteket adva. Elkezdjük Schweizban. Azért ottan,
mert nyáron az a tourista-nép gyülhelye s ott legkevésbé lehetünk
holmi hivatalos üldözésnek kitéve. Elébb Varsóra gondoltunk.
Fritillária orosz nő volt; de ott kellemetlenségeknek lettünk volna
kitéve. Másutt pedig saison mort van ilyenkor. Párisban télen
szándékoztunk fölmerülni.</p>
<p>Csoda sikereket jósoltunk magunknak! Sapristi! Sakinka!
Teringette! Milyen plakátok! Egy orosz hölgy, meg egy magyar fiu.
Amaz a violoncellon, ez a hegedün virtuóz.</p>
<p>Óriási nagy bolondság volt biz ez; – de hát mondtam én valaha,
hogy nem voltunk tökéletes bolondok mindaketten?</p>
<p>Még rám nézve nem is elég a «bolond» jelző, én még azonfölül
czudarságot is követtem el. Tönkre akartam tenni nem csak egy
asszonynak a jó hirnevét, hanem még <span class="pagenum"><a name=
"Page_90" id="Page_90">-90-</a></span> egy derék embernek az egész
életpályáját is. Ebből olyan botrány kerekedik, a mi az őrnagyot
lehetetlenné teszi. Velem nem duellálhat; egy őrnagy egy iskolás
kadéttal. Kénytelen lesz állásáról, tiszti rangjáról lemondani.</p>
<p>Hogy ezt én nem láttam!</p>
<p>S az őrültségünkben volt systema.</p>
<p>Fritilláriának minden lépését őrízték. Lehetetlen volt a vele
érintkezés. (Van is lehetetlenség a világon, ha egy asszony
akarja.)</p>
<p>Először is a jó Venczel Fritillária zsoldosa volt. Húsz forint
havonkint egy privatdinernek szép pénz! Azért érdemes egy kis
perfidiát elkövetni. Tehát leveleket kaphattam Fritilláriától, a
mikben arról értesített, hogy dolgunk a legjobb kerékvágásban van;
részleteket élőszóval a tudvalevő helyen.</p>
<p>Az a tudvalevő hely volt a park végében levő kis temető.</p>
<p>Ott nyugszanak azok a növendékek és tanárok, kik a katonai
akadémiában haláloztak el.</p>
<p>Fritilláriánál nagy volt a kegyelet.</p>
<p>Kalendáriumában minden gyásznap meg volt jelölve egy kereszttel,
a melyen egy kedves ismerős elment abba a csendes iskolába – örökké
tartó vakáczióra.</p>
<p>Azokon a napokon Fritillária koszorut kötött télizöldből s maga
vitte el azt a kedves halott sírjára.</p>
<p>Kiválasztotta azt az órát, a melyen a növendékek a parkban
gyakorlatokat tartanak.</p>
<p>E gyakorlatok között legnépszerűbb volt a szökevénykergetés.
Erre pályadíj volt kitűzve – egy lázsiás tallér.</p>
<p>Ha nem akadt önkényt vállalkozó kadét, sorshuzás útján
választottak egyet, a kinek három percznyi egérutat engedtek, hogy
az alatt a parkban elrejtőzhessék. Van ott sok mindenféle menedék,
palánkok, grották, bozótok, sánczok, terebélyes fák, rőzserakások,
csatornák, a mik mögé el lehetett bujni. A ki legelébb fölfedezte a
szökevényt, az kapta meg a tallért, a szökevény pedig kapott
ütlegeket a <span class="pagenum"><a name="Page_91" id=
"Page_91">-91-</a></span> pajtásaitól, a mennyi elég volt neki. Ha
azonban egy óra alatt nem birták a buvóhelyét megtalálni, akkor a
szökevény magától előjött, jelentkezett az auditornál s ő kapta meg
a jutalom tallért.</p>
<p>Azokon a délutánokon, melyeken Fritillária a sírkertben lerótta
a kegyelet adóját: én voltam rendesen az önkénytesen
jelentkező.</p>
<p>Én pedig az ilyen alkalmat onnan tudtam meg, hogy ilyenkor a
temető-őr, kinek a házikója a sírkertben belül volt, künn állt az
ajtóban. – Strázsált. – Meg volt neki hagyva, hogy az alatt, míg az
őrnagyné a temetőben jár, senkit be ne bocsásson; de mindenkinek a
nevét följegyezze, a ki közeledik s netán be akar menni. A
sírkertnek nyolcz láb magas fala van s másutt nincs bejárás.</p>
<p>Nincs ám rendes embernek; de egy dezentornak!</p>
<p>Volt eszem, hogy nem kerültem az ajtóra, hanem megkerültem a
kert falát. Hátul nagy platán-fák voltak, a miknek az ágai
áthajoltak a kertfalon. Hires voltizsirozó voltam. Egy ilyen
platánról könnyű szerrel átjutottam a kertfalra; a belső oldalához
a falnak egy fokozatos állvány volt támasztva, melyen a kertész
apró cserepei voltak sorba rakva, a mikben ő árvácskákat,
verbenákat s egyéb sírdiszítésre szánt virágokat tenyésztett. Ezen
az állványon, mint egy kész lépcsőn szállhattam le a falról.</p>
<p>A sírkertben van egy szép nagy emlék, fehér és fekete
márványból, egy hires igazgatótanáré; ennek az oszlopos fülkéje, a
lépcsőzete egészen arra van teremtve, hogy azt egy titkolózó pár
bizalmas suttogásaira fölhasználja.</p>
<p>Köröskörül hangzott liget, csalit az üldözők lármájától. Az
alatt nekem elmondta Fritillária, hogy melyik impresszáriótól minő
választ kapott a szándékolt vendégszereplésre, minő föltételek
mellett konczertezhetünk és mikor? Egész programmot állított már
össze a jövő saisonra. Még Amerikából is kapott kecsegtető
ajánlatokat. Az egész tournéenk biztosítva van már.</p>
<p>Engem igazán csak a «miatyánk» őrzött, hogy most <span class=
"pagenum"><a name="Page_92" id="Page_92">-92-</a></span> valami
hires hegedű-virtuóz nem vagyok; – vagy, hogy agyon nem ütöttek.
Mind a kettőhöz volt elég hivatásom.</p>
<p>Mikor aztán az óra letelt, az üldözés lármája elvonult, én
megint ugyanazon az úton, a melyen idejöttem, szépen visszaszöktem
s mentem jelentkezni az auditorhoz. Társaim faggattak, hol
bujkáltam? Mondtam nekik mindent, csak az igazat nem. A jutalom
tallért elkuráltam fagylaltra vagy dinnyére a pajtások közt.</p>
<p>Szép Fritillária pedig keresett négylevelű lóherét a sirok közt
s azt hazavitte a férjének; azzal legitimálta magát.</p>
<h3>XII. A BŐGŐ-VONÓ.</h3>
<p>Annyi csepp józan ész maradt meg nálunk, hogy meggondoljuk,
miszerint be kell várnunk a tanév lefolytát, a bizonyítványom
kiadását, a hivatalos hazabocsátást; mert ha elébb találok
elillanni, mint katonaszökevényt csipnek el s abból aztán majd
olyan konczert lesz, a hol nem én fogom a hegedűt, hanem a hegedű
fog engem.</p>
<p>Tehát ez volt az operette-tervünknek a fináléja.</p>
<p>A vizsgák befejezte után a hazamenendő katonatiszt növendékek
este nagyszerű mulatságot rendeznek a parkban; mely végződik
tüzijátékkal, melynek rakétáit maguk a kadétok készítették (a
fekete lőporosok). Ezen szemvakító és fülsiketítő produkczió alatt
én észrevétlenül elpárolgok a sokaság közül; egy ugrással átvetem
magamat a harmadfél öl széles patakon (megtettem én azt elégszer
salto mortaléval is, bukfenczet vetve a levegőben), hátul a
kertajtót nyitva találom, azon kiosonok; egy fedett hintó fog várni
a «Rákóczy torony» előtt, Venczellel a bakon, a ki az őrnagyné
bőröndjét az enyémmel együtt és a hangszereket tokostul előre
elhozta; benn a hintóban Fritillária. Én beugrom a hintóba: azzal
«alea jacta est!» vágtatunk ki a vasuthoz. Ott fütve a mozdony.
Előre megrendelt különvonat áll készen a rendelkezésünkre, s míg
<span class="pagenum"><a name="Page_93" id=
"Page_93">-93-</a></span> az illetők a római fáklyákban és
tűzkerekekben gyönyörködnek, mi már a Semmering alagútjaiban
bujkálunk, s aztán üthetik már bottal a síneinket.</p>
<p>Minden úgy klappolt, mint egy népszinházi prémieren.</p>
<p>Az utolsó napja a szemesztrisnek kánikula derekán a legpompásabb
mulatság közt telt el. Elbúcsúztunk egymástól és a tanárainktól. De
engem nem vitt rá a lélek, hogy az őrnagyhoz is fölmenjek. A
tanteremben vettem tőle búcsút s a bezárt ajtajának a kulcslyukába
dugtam be a két névjegyet (egyet a bárónő számára p. p. c.)</p>
<p>A megszökés is teljesen sikerült. A Stuweriád alatt
észrevétlenül jutottam ki a hátulsó ajtón.</p>
<p>Minden ember az égre bámult, a rakétákban gyönyörködött.</p>
<p>Ott volt a Rákóczy-torony előtt az igért hintó.</p>
<p>A Venczel is ott állt, a felső kabátomat tartva a karján.</p>
<p>– No csak frissen! frissen! vegye föl!</p>
<p>Hirtelen rám segíté a felső kabátomat.</p>
<p>– Itt van ő? – kérdezém tőle.</p>
<p>– Itt hát. Odabenn ül már. Csak tessék beszállni.</p>
<p>– Hát a bőgő? – kérdezém én, nem látva a bakon a
violoncellot.</p>
<p>– Az is benn van a kocsiban.</p>
<p>Azzal fölnyitá a kocsi ajtót és erővel betuszkolt.</p>
<p>Arra egy kellemetlenül ismerős borizű hang szólalt meg a hintó
sötét odujából:</p>
<p>– Bőgő nincs, de a bőgővonó itt van.</p>
<p>Fritillária helyett a kalugyer ült a hintóban, aki egy kezével a
köpönyegem gallérját ragadta meg, a másikkal pedig egy görcsös
botot húzott elő maga mellől.</p>
<p>Én ki akartam magamat szakítani a kezéből, de akkor két hatalmas
marok ragadta meg a karjaimat hátulról.</p>
<p>– Csak be a hintóba urficskám, szépen – dörmögé Venczel a
fülembe. Erős ficzkó volt (s a tettenkapott gonosztevőnek nincs
ereje), oda tolt a hátulsó ülésbe. Aztán maga is beült a hintóba,
velem átellenbe. <span class="pagenum"><a name="Page_94" id=
"Page_94">-94-</a></span></p>
<p>– Te gazember! Te áruló! – ordítottam reá.</p>
<p>De már a kocsis becsapta a hintó-ajtót, fölugrott a bakra s
hajtatott lóhalálában elfelé.</p>
<p>Én átláttam, hogy két erős férfi ellenében hasztalan a
ficzánkolás s megadtam magamat. Csak szóbeli invektivákkal
éltem.</p>
<p>– Hát áruló lettél, Venczel. Pedig olyan jól fizetett az úrnőd.
Húsz forintot adott havonkint azért, hogy titkát megőrizd.</p>
<p>– De az uram még jobban fizetett, az harmincz forintot adott
azért, hogy a báróné titkát eláruljam.</p>
<p>– Te gazember!</p>
<p>Erre közbe szólt a kalugyer:</p>
<p>– Ne szidd a Venczelt, öreg. A Venczel a valóságos őriző
angyalod. Ő tégedet megóvott attól, hogy a magad életét tönkre
silányítsd s azonfelül egy asszonynak a becsületét elrabold s egy
derék embernek az egész sorsát fölforgasd.</p>
<p>Ennél igazabbat Socrates sem mondott soha.</p>
<p>– Ez az őrnagy te neked jóltevőd volt – folytatá a nagybátyám a
bölcs korholást. – Ugy bánt veled, mint az édes fiával. S mikor már
rájött a gonoszságaidra, a helyett, hogy kitörte volna a nyakadat,
a hogy rászolgáltál, kegyesen elhallgatott. Mindent tudott a
felesége leveleiből. A ti bolond világfutó plánumotokat. S aztán
szépen kinyitotta előtted az ajtót, a min a magad ásta labyrintból
kiszabadulhattál. Nem kergetett, hagyott futni. Már most neked az
lesz az első dolgod, hogy a vasuti állomáson irsz az őrnagyodnak
egy szép búcsúzó levelet, bocsánatot kérsz tőle a pajkosságaidért,
megköszönöd számtalan jóságát, csókoltatod a méltóságos asszony
kezeit. A levelet majd elhozza a Venczel; a derék, becsületes
Venczel. – No, most aztán gyujts rá öreg; tudom, hogy tíz hónap óta
nem szivaroztál.</p>
<p>Azzal előhúzta a szivartárczáját s megkinált egy regalitással.
<span class="pagenum"><a name="Page_95" id=
"Page_95">-95-</a></span></p>
<p>Mit tehettem? – rágyujtottam.</p>
<p>A vasutig aztán egész tréfás kedvvel elmondá a Venczel, hogyan
hordta ő a báróné leveleit, a miket tőle küldözött én hozzám meg az
impresszáriókhoz, elébb a férjéhez. Azt is elmondta szakértő
magyarázattal, hogyan tudta a tanár a lepecsételt leveleket
elolvasni, anélkül, hogy az adresszátus észrevette volna, hogy az a
levél föl volt nyitva.</p>
<p>Ezt a tudományt följegyeztem magamnak; de most nem mondom el,
mert még magam is hasznát vehetem valaha.</p>
<p>Ekkép végződött a szép Fritillária novellája.</p>
<p class="center">* * *</p>
<p>Már most tudod, hogy mért nem szednek a méhek a császárkorona
harangkelyhéből mézet!</p>
<hr class="chap" />
<div class="chapter"></div>
<p><span class="pagenum"><a name="Page_96" id=
"Page_96">-96-</a></span></p>
<h2>PASSIFLORA.</h2>
<h3>I. AZ ÉLETMEGHOSSZABBÍTÓK.</h3>
<p>Hahhó!</p>
<p>(Ez már sensatiós fejezet-czím!)</p>
<p>«Életmeghosszabbítók!»</p>
<p>(Hát van ilyen a világon?)</p>
<p>Van hát. Én magam is éltem vele.</p>
<p>(De hisz annak, a ki az életet meg tudja hosszabbítani,
okvetlenül milliomossá kell lenni.)</p>
<p>Azzá is lesz a!</p>
<p>Azonban tartsunk sort.</p>
<p>A mint a nagybátyám engemet a Circe tengeréből erőhatalommal
(mint hajdan Odyszszeüszt az árboczhoz kötözve) a száraz földre
kimentett, az volt a kérdés, hogy «quid nunc?»</p>
<p>A katonai akadémiából egy rezervlájtinánti pátenssel lettem
elbocsájtva. A katonai pályával végeztem. Azaz, hogy a nagybátyám
gondolta, hogy végeztem. Már a mi az ő fogalma volt a katonatiszti
pályáról. Délelőtt rekrutákat abriktolni; délután kurizálni.</p>
<p>A helyett komoly életpályát választott a számomra; a juridikait
folytassuk, a hol elhagytuk. Rájött, hogy az ilyen gonosz ficzkót,
mint én, nem helyes dolog professzorok felügyeletére bizni; mert
ott elcsábítja a professzorok leányait, feleségeit. Más systémát
kell velem kezdeni. – Alló föl Budapestre, a világ közepébe!
Beiratkozni az egyetemre.</p>
<p>Itt nem olyan könnyű a gyereknek asszonyokat, leányokat
elbolondítani, mert nagy a konkurrenczia. <span class=
"pagenum"><a name="Page_97" id="Page_97">-97-</a></span></p>
<p>Nem volt ám akkor még Andrássy-út, tele sétáló istennőkkel.</p>
<p>Még Andrássy sem volt.</p>
<p>A mi szépség található a fővárosban, annak meg nagy az ára. Az a
sok börziáner, a sok defraudans lehetetlenné teszi a diákféle
embernek a versenyzést.</p>
<p>A diák kap száz forintot havonkint, abból élelmezi magát: azt a
diák az első héten mind ellumpolja; a hónap három negyedrészében
aztán kényszermértékletességre van utalva, kénytelen otthon maradni
és szorgalmaskodni. «Sine Cerere et Baccho friget Venus».<a name=
"FNanchor_4" id="FNanchor_4"></a><a href="#Footnote_4" class=
"fnanchor">4)</a></p>
<p>Több pénzt pedig nem kap! Punktum!</p>
<p>Én pedig már akkor az ujságokból értesültem arról, hogy a
vasuttársaság az apám puszta telkét fölvásárolta kerek kétszázezer
forintért. Az ott van az árvapénztárba letéve, ötös kamatra. Az
nekem tizezer forintot jövedelmez évenkint. Azonkivül a
földbirtokom, a mit örököltem. Minek bifláljam én az osztrák jogot?
– Mikor azt a nélkül is a szegletbe vágjuk. Mihelyt egyszer a
Garibaldi megjön.</p>
<p>De hát hiába remonstráltam: a kalugyer hajthatatlan volt a maga
életnézeteiben.</p>
<p>– Még csak húsz esztendős vagy. Ilyen suhancznak nem kell pénzt
adni a kezébe. Vársz, a míg nagykorú fogsz lenni, négy
esztendeig.</p>
<p>Addig az örökségem jövedelmét a kapitálishoz csatolják.</p>
<p>Ezt így rendeli a törvény.</p>
<p>Valóságos Juszticzmord ez!</p>
<p>Az embert nem engedik huszonnégy esztendős koráig élni!</p>
<p>A törvény kényszeríti az emberi kukaczot, hogy mint a
selyembogár mindennap rágjon meg egy csomó levelet, aztán kösse be
magát egy selyemgubóba, lesse, míg azt fonálkint a vizsgán
legombolyítják róla a rigorozumok motollájával; akkor még egy
darabig pupa állapotban <span class="pagenum"><a name="Page_98" id=
"Page_98">-98-</a></span> heverjen lábak és szárnyak nélkül, s csak
a huszonnegyedik esztendőben pattanjon ki a bábhüvelyéből, mint
himes pillangó! Ez erőszakoskodás!</p>
<p>No de szerencsére ennek is van ellenszere.</p>
<p>Vannak derék, jószivű emberek, a kik a korábban élni kivánó
ifjakat megszánják s lehetővé teszik rájuk nézve, hogy az életet
korábban elkezdjék. A közéletben úgy híjják ezeket a
csodadoktorokat, hogy uzsorások.</p>
<p>Ezek azok a bizonyosok, a kik az élet meghosszabbításával
foglalkoznak.</p>
<p>Mert hiszen a ki nekem hetven-nyolczvan esztendőn túl fölfelé
hosszabbítja meg az életemet, az süsse meg a tudományát. Hanem azok
az én jóltevőim, a kik a huszonnégy éves koromon innen lefelé
segítették az életemet meghosszabbítani. Maig is örök hálával
emlékezem meg róluk, – meg egy csomó tizenkétszer prolongált s
négyszer kifizetett váltóval.</p>
<p>A kalugyer ugyan csalatkozott, mikor azt hitte, hogy én nem
tudom a jövedelmemet elkölteni, azért, mert ő rajta ül a
Wertheim-kasszán, a mibe az el van zárva.</p>
<h3>II. SZINHÁZAINK ANNO EINSBÓL.</h3>
<p>Azt a boldog korszakot, a melyben még nem voltak «átkos közös
ügyeink» (Bécsnek volt minden, nekünk semmi), szoktuk egymás közt
úgy híni, hogy «anno eins».</p>
<p>De kár, hogy ennek a mi Budánknak «és» Pestünknek az akkori
képét meg nem örökítette a Vasárnapi Ujság.</p>
<p>Különösen a szinházainkét.</p>
<p>Ott állt a nemzeti szinházunk körül véve, oldalt fogva, szembe
szállva a Zrinyivel, a Griffel, a Vörös ökörrel, három hires
csárdával, a miknél modálisabbat Püspök-Ladánytól Füzes-Abonyig nem
találni. Mostani oszlopos csarnoka helyén állt a Katona, Bánk-Bán
szerzőjének szobra, melyet áldott emlékü Tomorynk öntetett Züllich
Róbert, akkor még egyetlen hazai szobrászunkkal; a vasköltő
<span class="pagenum"><a name="Page_99" id=
"Page_99">-99-</a></span> merész poziturával lép előre, égfelé
emelve a – pennáját. Némelyek úgy magyarázták azt a pózt, hogy most
kiakarja fecskendezni a tintáját az égbe s csillagok lesznek
belőle; mások ellenben azt állították, hogy de bizony bele akarja
mártani tollát a holdvilágba, hogy fényes költeményeket irhasson
vele. A mi azonban nem akadályozta a kerepesi-úton végig vonuló
búcsújárókat, hogy körül ne térdepeljék és zsolozsmájukkal meg ne
tiszteljék. Azt hitték, ez a szent Kajafás.</p>
<p>A lánczhid előtt Budán volt egy rengeteg nagy granárium, a minek
a homlokára ormótlan nagy betükkel volt fölirva a dicsekvő mondat:
«hazafiság a nemzetiségnek». Itt tánczolta a legszebb kánkánt
(Dunanan apóban) a nemzetiség a hazafiságnak.</p>
<p>A harmadik volt a Borju-téren, vagy hol? Egy szóval az egyik
körülhagymás piaczán a még-nem-fő-sem-szék-városnak. Itt röhögtem
életemben legnagyobbakat a «Háromcsőrű kacsában».</p>
<p>Ezek a magyar muzsának szolgáltak.</p>
<p>Azután emlékezem még arra a gunyhók öreg apjára, a mi az új
vásártéren tehénkedett: egy deszka Parthenon. Az volt a német
szinház. Aztán még ott volt a krisztinavárosi arena. Az még most is
uralkodik.</p>
<p>Mindezt pedig csak azért hordom elé, hogy a tisztelt olvasót
megkonfundáljam vele, hogy ne találgathassa, hogy ki volt, mi volt,
hol volt az a primadonna, aki az én negyedik novellámra tárgyat
szolgáltatott. Ott volt a Thespis-szárnyékok valamelyikében.</p>
<p>Ezt a virágnevet választottam a számára: «Passiflora».</p>
<p>Universal genie volt.</p>
<p>Játszott mindent. Naivát, hősnőt, paraszt menyecskét. Énekelt
népszinműben, operettben; még ballettre is vállalkozott. (Salambó
szerepében.) És mindenben remekelt.</p>
<p>És aztán a színpadon kivül is annyiféle szerepet tudott
játszani. A milyen a publikuma volt.</p>
<p>Idekinn is nagy publikuma volt. <span class="pagenum"><a name=
"Page_100" id="Page_100">-100-</a></span></p>
<p>És azokban a szerepeiben is remekelt.</p>
<p>Én nekem például a Kaméliás Hölgyben tetszett legjobban.</p>
<p>Többet jártam én a szinpadi próbákra, mint a leczkékre. Többet
is lehet ott tanulni.</p>
<p>Még egészen tele volt a mellem a Fritillária
reminiszczencziáival.</p>
<p>Még vissza-visszagondoltam azokra a szép álmokra, a mik a művész
állványt trónussá magasztosítják.</p>
<p>De magamban nem hegedülök.</p>
<p>Ellenben most egy új Olympus nyilt meg előttem. A pieridák berke
a maga egész pompájában. Istennők és nimfák, trikóban és
tülangléban; éneklő, tánczoló szilfidek, najádok és
hamadriádok.</p>
<p>Nekem is volt tehetségem e mámorító pályához.</p>
<p>Én is szavaltam egyszer egy verset «szükölködő horvát
testvéreink» javára. S a közönség el volt tőle ragadtatva.
Dicsérték (még a lapok is) a hangomat, meg a taglejtéseimet.</p>
<p>Ugyan kérem, van valaki a világon, akinek életében egyszer át ne
villant volna a szivén az a vágy, hogy szinészszé legyen?</p>
<p>Én annál inkább elmondhatom ezt, mert a hegedűvirtuoztól a
szinészig nincs több, mint egy lépés.</p>
<p>Kivált ha az ember szerelmes. Ugy, ahogy én voltam.</p>
<p>Őrjöngtem az én Passiflorámért.</p>
<p>Igenis: az «én Passiflorámért».</p>
<p>Én tartottam neki butorozott szállást.</p>
<p>Féltékeny voltam rá. Duelláltam érte.</p>
<p>Akkor még szabad volt párbajozni s nem intézték el az afféreket
jegyzőkönyvvel. <span class="pagenum"><a name="Page_101" id=
"Page_101">-101-</a></span></p>
<h3>III. A HŰ BARÁT.</h3>
<p>Minden héten összevagdalkoztam valakivel Passiflora miatt.</p>
<p>Hol én kaptam egyet, hol én adtam egyet.</p>
<p>A Passiflorának nem udvarolt senki büntetlenül.</p>
<p>Grófocskák, bárócskák, bankárfiucskák tanulták respektálni a
szerzett jogokat.</p>
<p>Passiflora természetesen ártatlan volt mindenekben.</p>
<p>Ő nekem hűségesen meggyónta mindig, ha valaki veszedelmesebb
modorban udvarolt neki. Arra persze nem lehettem féltékeny, hogyha
a szinésztársai a szinpadon ölelgették. Hát ez a szerepében van.
Hát ha a szinpadon csókolóznak is, az ellen nincs törvényeinkben
védelem. A szinpadi csók «egy szükséges jó» (annak, a ki kapja),
«egy szükségtelen rossz» (annak, a ki nézi).</p>
<p>Ha egy férj, egy szerető féltékeny arra, hogy a feleségét, a
szeretőjét a szinpadon mások megcsókolják, ez nagy nyavalya.</p>
<p>De annak csak egy orvossága van.</p>
<p>Lediktálhatom a reczipéjét.</p>
<p>Az ilyen féltékeny férj, vagy szerető álljon be maga is
szinésznek, játszszon szerelmes szerepeket, akkor a szinpadon is
maga fogja ölelgetni, csókolgatni a drága kincsét és senki más.
(Ezt a három sort húzd alá (cursiv), mert ebből még lesz
valami.)</p>
<p>Én azonban nem strázsálhattam egész nap a Passiflorát. Tanulni
is csak kellett, pedig sokat.</p>
<p>Szerencsémre volt egy biztos jó barátom. Régi, kipróbált
czimbora. A derék Nikkel.</p>
<p>Ő mint aktiv szolgálatban levő tüzérhadnagy került ki az
akadémiából s ide lett transferálva Budapestre.</p>
<p>Átkozott kevés dolga volt. A gellérthegyi czitadellának az
őrzése volt rá bizva.</p>
<p>Ördögöt strázsálta ő azt a czitadellát! <span class=
"pagenum"><a name="Page_102" id="Page_102">-102-</a></span></p>
<p>Maguk a katonák is mókát csináltak belőle. Hiszen senki sem
lopja el azokat a mihaszna vaságyúkat.</p>
<p>Hanem a helyett valahányszor a Passiflora szobájába léptem, már
rendesen ott találtam az én Nikkelemet, tiszteletteljes poziturában
ülve a pamlag előtti fotelben, a csákója a kezében, a kardja a
térde között.</p>
<p>Ez engem nagyon megnyugtatott.</p>
<p>Egy katonatiszt nagyon jó arra, hogy az orczátlan czivilista
udvarlókat elriaszsza az embernek a felesége és imádottja
közeléből. Ilyet minden okos embernek kellene tartani. Ha felesége
is van, meg imádottja is van, akkor kettőt.</p>
<p>No! Magától a Nikkeltől csak nem félthettem a szép
Passiflorát.</p>
<p>Szegény kis secondlájtinánt, a kinek hazulról alig van annyi
apanázsa, hogy egy violacsokrot vehessen prezentbe. Az csak nem
konkurrálhat az én thearózsa és kamélia bukéimmal!</p>
<p>Aztán Passziflora praktikus ész. Tud külömbséget tenni az
udvarlók között. Ő olyan hűséges hozzám, mint Helena volt
Párishoz.</p>
<p>(De hát tudja azt valaki, hogy Helena hűséges volt
Párishoz?)</p>
<p>Egyszer ugyan már keményen összevagdalkoztunk egy szép leány
miatt. De hát akkor még gyerekek voltunk. – Azóta csak megjöhetett
az esze – a Nikkelnek.</p>
<p>Aztán micsoda ügyetlen udvarló volt szegény ficzkó!</p>
<p>Az én jelenlétemben egyébről sem tudott beszélni Passiflorához,
mint a rengeteg sok strapácziákról, a miket egy szegény
tüzérhadnagynak ki kell állni a mindennapi übungokon, vizben,
sárban; meg hogy milyen rossz a koszt a kantinban, s hogy a
privadinere hogy lopja a czigarettáit.</p>
<p>Nevetni való figura volt.</p>
<p>(Nono, majd aki legutoljára nevet!)</p>
<p>S aztán nem sok idő mulva, hogy én Passiflorához <span class=
"pagenum"><a name="Page_103" id="Page_103">-103-</a></span>
megérkeztem, fölkelt, fölhúzta a szarvasbőr-keztyüjét, ajánlotta
magát Passiflora előtt. Passiflora odanyujtotta neki a kis ujját,
melyet ő is az ujja hegyével érintett; megmondta, hogy rapportra
kell neki menni; velem kezet szorított és eltávozott; nem akart
bennünket zavarni a boldogságunkban.</p>
<p>Mikor aztán betette maga után a szőnyegajtót, Passiflora
fölkaczagott hangosan s egész tréfát csinált belőle.</p>
<p>– Szegény fiú! Ön régóta ismeri? Mindig ilyen volt? Ilyen
szemérmetes? Milyen kómikus figura! Mikor itt ül órahosszant, s
csak a kalpagja lószőr-kokárdáját czirógatja s nem mer fölnézni a
szemembe. Mindig az anyjáról beszél; más nő nem létezik ránézve.
Aztán nagyokat sóhajt. Azt mondja, hogy nagyon boldogtalan. Ha
kérdem tőle, mi baja, akkor elkezd arról beszélni, hogy ő milyen jó
barátja önnek; hogy egymáshoz vannak forrva gyermekkoruk óta. Önért
az üdvéről is képes volna lemondani. – Aztán, hogy ő meg nem
házasodhatik soha. Katonatiszt csak olyan leányt vehet el, a ki
kaucziót tud letenni. – Aztán beszél arról, hogy ön milyen gazdag
fog lenni, ha nagykorúvá lesz. – Szerelmes belém nyakig, szegény
fiú. De a világért el nem árulná előttem egy szóval, bármennyi
avanszot adok is neki.</p>
<p>– De hát miért ád neki avanszokat?</p>
<p>– Ön azt nem tudja megérteni? Hogy milyen nagy kincs egy nőre
nézve egy igaz jó barát, a ki csak jó barát és semmi egyéb.</p>
<p>– De az viszont nagyfokú kegyetlenség, egy jó barátot soha sem
teljesülő vágyak fölkeltésével megkinozni.</p>
<p>– Ezt mondja ön másnak, ne egy szinésznőnek. Hát nem az-e nekünk
a mindennapi hivatásunk, hogy minden érző szivet zsongásba hozzunk?
Hogy minden fantáziát fölébreszszünk? Hogy varázsunkat éreztessük?
Nincs-e a szerződésemben, hogy a szerepeimet hiven fogom
eljátszani?</p>
<p>– De nem a szinpadon kivül! <span class="pagenum"><a name=
"Page_104" id="Page_104">-104-</a></span></p>
<p>Passiflora földuzta az orrát.</p>
<p>– Ha ön úgy kivánja, én megtehetem, hogy mától fogva úgy élek,
mint egy apácza: elzárkózom a külvilágtól. Nekem ez nem nagy
erőfeszítésembe kerül; hisz ön legjobban tudhatja, hogy még ön
irányában sem voltam gyönge soha.</p>
<p>Ez előtt kapitulálnom kellett. Ez már igaz. Volt gyöngédség,
ábrándozás, turbékolás, a mennyi elég; de annyira nem jutottam,
hogy egymásnak azt mondtuk volna, hogy «te és te».</p>
<p>S a hány imádója csak azzal dicsekedhetett, hogy Passiflorával
együtt szupirozott, az mind kénytelen volt bevallani, hogy a
bizalmasságban soha sem mentek annyira, hogy a pezsgős poharakat
egymásnak a fején összetörték volna. Passiflora sokat tartott a
renoméjára!</p>
<p>Még azt a titkot is keblembe zárta, hogy egy szép délután Nikkel
hadnagy ilyen nyilatkozatot tett előtte:</p>
<p>– Kisasszony! én vagyok a világ leggyávább embere! – Ha én olyan
volnék az ellenség előtt, mint a milyen gyáva vagyok, mikor önnel
szemben ülök, nem érdemelném, hogy egy napig egyem a császár
kenyerét.</p>
<p>Ilyen respektust tudott ám tartani a Passiflora.</p>
<p>Megkövetelte, hogy a deklarált imádójának komoly szándékai
legyenek vele.</p>
<p>Az voltam én. – Azok voltak nekem.</p>
<h3>IV. KOMOLY SZÁNDÉKOK.</h3>
<p>(Ugyan mik lehettek azok a komoly szándékok, a mik szoros
kapcsolatba fűztek egy még gyámi hatóság alatt levő diákot, meg egy
állandó angazsma nélkül való vidéki primadonnát?)</p>
<p>Olvasd csak el, a mit a megelőző fejezetben az aláhúzott
sorokban megörökíték.</p>
<p>Igenis. <span class="pagenum"><a name="Page_105" id=
"Page_105">-105-</a></span></p>
<p>A filisztereknek, a mindennapi embereknek a vezércsillaga a
«fixum»; a zseniknek a «fixa» (idea.)</p>
<p>Az én fixa ideám az volt, hogy Passiflorát elválhatatlanul
magamhoz fűzöm.</p>
<p>Ennek pedig csak az az egy módja van, hogyha magam is szinészszé
leszek.</p>
<p>Nincs ennél szebb életpálya a kerek földön.</p>
<p>Ehhez nem kell se kineveztetés, se megválasztatás; nem
követeltetik se index, se érettségi bizonyítvány, se tesztimonium,
se diploma, s egyéb fészkes fránya; az ember kinevezi maga magát
művésznek, s az lesz. Ha van talentuma, beleszületik, ha van
zsenije, felnő az égbe.</p>
<p>A ki szinész lesz, minorennisből egyszerre majorennissé lesz. –
A szinész nem fizet adót. (Sem adósságot.) Mindig szabad
vándorművészt értek alatta; mert a fix angazsált pesti szinész már
glebæ (klebæ) adstrictus. (A második szó tótul van.)</p>
<p>A szinész, ha szerelmes lesz, semmi sem állja útját a
boldogságának. Az megházasodik, a nélkül, hogy az impedimentumok,
czeremoniák, dispenzácziók, dimisszorialisok, matrikulák,
reverzálisok, moringlevelek labyrintusán keresztül törné magát; –
ha kinyomtatják a teátrumczédulára a neveiket egymás mellé: ..y úr
és ..y asszonyság, rendben van minden.</p>
<p>Aztán micsoda magasztos hivatás! Terjeszteni a magyar nyelvet és
irodalmat; megküzdeni az idegennel, meghódítani Pozsonyt,
Temesvárt. «Veni, dixi, vici!» Fentartani a lelkesedést a
nemzetben! Minden újév napján előadni Bánk-Bánt, márczius 15-ikén
Bem apót, Husvétkor a Peleskei Nótáriust, Pünkösdkor Rákóczyt,
István napján a Szigetvári vértanúkat, Mindszentek napján a Molnár
és gyermekét, Karácsonykor a Szökött katonát s látni a nemzetet, a
mint sír és a mint kaczag?</p>
<p>Az írók elneveztek minket a nemzet napszámosainak! Mily fölséges
czím! – Emlékeztet a fűrészporra! <span class="pagenum"><a name=
"Page_106" id="Page_106">-106-</a></span></p>
<p>És általjában ez az egész szinpadi társadalom, ez az exlex
osztály, a mit semmi törvény nem reguláz, egymás között mily
összetartó, csak a szeretet tartja őket össze. A világgal mindig
haragban, de egymással mindig barátságban. Hulló csillagokat
követelnek, de hulló morzsákkal is beérik. Egy krájczervirslivel,
egy krigli sörrel, kvarglival mivel, meg az aranyos anekdotáikkal
olyan lakomát csapnak, hogy Bontoux irigyelhetné őket. Soha sem fáj
a fejük a miatt, hogy mit ad holnap a sors? Mit adunk mi? Ez a
kérdés.</p>
<p>Aztán még egyet tegyünk hozzá.</p>
<p>Hiszen lesznek még sokan, a kik az 1861-től 1865-ig lejárt időt
végig lépkedték lánczos lábbal, azok előtt még megrémlik, mint egy
gonosz álom, hogy micsoda nyomorúságos elbusulni való állapot
kisértett akkor itt nálunk végtül végig, alul-felül. Az egész
ország egy nagy nyavalyában, a mit nem tud gyógyítani, szégyel
bevallani.</p>
<p>Az egyetlen szabad ember az országban a kóbor komédiás, a ki még
nincs megstemplizve, megfinánczolva, megmászrégelozva; a többi mind
rabszolga, helóta, igavonó barom, dög!</p>
<p>Lehet-e csodálkozni azon, hogy akadtak hevesvérű suhanczok,
kiknek fejükbe ment a multak dicsősége s aztán neki szaladtak a
felhőnek, hogy ők azt majd másfelé hajtják a köpönyegeikkel?</p>
<p>Bizony el akartam én szökni az iskolából vándorszinésznek.</p>
<p>S aztán két szép szem is biztatott rá.</p>
<p>Csodálatos proteusai a szemeknek. Mennyi változatra tudtak
alakulni. De hiszen azért volt szinésznő.</p>
<p>De még csodásabb adománya volt ezeknek a szép szemeknek, hogy az
embernek a lelkébe tudott vele látni.</p>
<p>Ez a fődolog!</p>
<p>Mivelhogy van és lesz egy örökké tartó háború két ellenfél
között, a kiknek neve «nő» és «férfi». Míg a világ <span class=
"pagenum"><a name="Page_107" id="Page_107">-107-</a></span> világ
lesz, ez a két ellenfél folyton hódító háborút fog egymás ellen
folytatni. Szó sincs békekötésről. Dualismusról talán? Ha az egyik
fél meghódol. Ezzel a princzipiummal: «a mi az enyém, az az enyém;
a mi pedig a tied, – az is az enyém».</p>
<p>S ha épenséggel a nő szinésznő, akkor ez a háború valóságos
várostrom természetét veszi föl.</p>
<p>Mi pedig a háborúban a fődolog?</p>
<p>Tudom, tudom. Az a banális frázis Montecuculitól: «pénz, pénz és
megint pénz». Csak Montecuculi ne beszéljen. Ő értett ehhez
valamit, a mikor harmincz esztendeig elpiszmogtak egy
háborúval.</p>
<p>Láttunk mink már egy olyan háborút, a mikor az egyik félnél
semmi pénz sem volt, a másiknál volt minden pénz, mégis az a fél, a
melyiknek semmi pénze sem volt, maga alá kerítette azt, a melyiknél
minden pénz ott volt. Nem is nagyon messze volt tőlünk.</p>
<p>A fődolog a háborúban megtudni azt, hogy mi szándéka van az
ellenfélnek. A kinek legjobb kémei vannak, az a győztes. Albrecht
herczeg is ezzel nyerte meg a custozzai ütközetet.</p>
<p>No hát ilyen spionjai voltak Passiflorának a szemeiben.</p>
<p>Az embernek a szive közepéig látott velük.</p>
<p>A hizelgés, az esküdözés, az igéret vagy igazi vagy hamis.</p>
<p>A sok hamis közül kiválasztani az igazit, ez a tudomány!</p>
<p>S ezzel birt Passiflora. Az igazi az enyim volt.</p>
<p>Én voltam az igazi bolond, a ki kész voltam beváltani azt, a mit
igérek: hogy megválok az életpályámtól, áttérek a szeretőmére. A
míg nagykorú nem leszek, élem a czigány életet, támaszkodva a
jótékony Bärelékre, a tékozló fiúk gondviselésére. Ha pedig
nagykorú leszek, megkapom a pénzemet, akkor magam leszek
szinigazgató; én szervezek társaságot s abban aztán magam leszek a
hérosz, primo amoroso, szinpadon és szinpadon <span class=
"pagenum"><a name="Page_108" id="Page_108">-108-</a></span> kivül;
ő pedig a primadonnám, a kit még a wiedeni szinház sem fog
elszerződtethetni tőlem, mert túlliczitálom.</p>
<p>Ez volt a mindennapi álmom.</p>
<h3>V. A PIÓCZÁK.</h3>
<p>(Hiszen már beszéltél róluk!)</p>
<p>Nem az uzsorásaimról akarom én folytatni az elcsépelt thémát.
Igazi pióczákról van szó.</p>
<p>Egy reggel, a mint a rendes olvasmányomat sietek fölkeresni a
fekete táblán (nem az egyetem fekete tábláján, hanem a
hirdetmény-táblán), nagy ijedelemmel látom a rózsaszinű czédulán,
hogy a tegnapra hirdetett előadás megváltozott – Passiflora
betegsége miatt.</p>
<p>Vágtattam komfortébli-halálában a szállására!</p>
<p>Csöngetésemre ijedt képü szobaleány nyitotta ki az ajtót.</p>
<p>– Hogy van?</p>
<p>– Fekszik.</p>
<p>– Szabad bemennem?</p>
<p>– A doktor van odabenn.</p>
<p>– Kérdezze meg.</p>
<p>Addig a konyhában hagytak állni.</p>
<p>Bebocsátottak.</p>
<p>Passiflora ott feküdt a csipkés vánkosok között, a doktor
reczeptet írt az asztalnál; egy hosszút, egy rövidet, meg egy még
rövidebbet.</p>
<p>Én köszöntem neki. Azt mondta rá «szervusz».</p>
<p>Félve lépkedtem az alkovenhez.</p>
<p>Passiflorának az arcza egészen veres volt a hőségtől Hogy
ne?</p>
<p>Egy nagy zacskó volt kötve a nyakára, megtöltve bodzavirággal,
olyan forrón, a hogy csak ki lehet állni.</p>
<p>– Nagyfokú torokgyulladás, – mondta a doktor.</p>
<p>Passiflora egy hangot sem tudott adni.</p>
<p>– Csak tessék föntartani a bodzavirágzacskót, s a mint
<span class="pagenum"><a name="Page_109" id=
"Page_109">-109-</a></span> kihül, másikat alkalmazni, a milyen
forrón csak eltűrheti. Közben óránkint egy kanállal iszogatni az
elixirt, a mit majd a patikából adnak erre a reczeptre. Azután majd
jön egy kataplazma, lenmaglisztből és egy pár mustártapasz a
pácziens talpára; de ha estig nem enyhül a baj, akkor okvetlen hat
pióczát kell alkalmazni a torkára.</p>
<p>A doktornak még holmi titokteljes kérdezősködése volt
Passiflorától, a mihez az én jelenlétem nem volt kivánatos. Én az
alatt az ablakba álltam.</p>
<p>– Csak ki nem dugni a kezeit a paplan alól, még egy dunnát kérni
a szomszédból. Ha szomjas, langyos mandula tejet inni.</p>
<p>A mint a doktor betette maga után az ajtót, Passiflora lerúgta
magáról a dunnát, takarót; ledobta a nyakáról a forró bodzavirágos
zacskót, a két karjáról felrántotta a hálórekli ujjait s fuldokolva
rikácsolá «meghalok!»</p>
<p>Én rémülten ugrottam oda hozzá; akkor egyszerre átölelte a két
karjával a fejemet és hevesen megcsókolt. Olyan forró volt a
lehellete, mint mikor a szamovár tetejét felnyitják.</p>
<p>Még ilyen helyzetben nem találtam.</p>
<p>Egészen magánkívül volt. Az arcza lángolt, a szemei
villámlottak. Meg voltam ijedve; nem magamért, hanem ő érte.
Egészen komolyan vettem azt, hogy most mindjárt meg fog halni. Itt
az én karjaim közt, engemet ölelve, csókolva.</p>
<p>Mert hisz az egészen természetes, hogy ha már egyszer meg akar
halni, hát akkor legalább kiveszi az életből a maga részét, a miért
érdemes volt ezen a planétán vegetálni.</p>
<p>Kértem igen szépen, hogy feküdjék vissza az ágyába, mezítláb
van, meghűti magát; a rekliujjakkal is ujra betakartam a
karjait.</p>
<p>Akkor aztán elkezdett sírni.</p>
<p>De meg a három reczept is a kezemben volt. <span class=
"pagenum"><a name="Page_110" id="Page_110">-110-</a></span></p>
<p>– Engedje meg, hogy elküldjem a szobaleányt a patikába a
reczeptekkel.</p>
<p>(A doktor nekem nyomta azokat a markomba. Clairvoyant volt.
Tudta, hogy én fogom kifizetni.)</p>
<p>Erre megint odahúzta a fejemet magához, valamit akart a fülemben
súgni: «az a doktor egy nagy szamár<span class=
"flip">!</span>»<a name="FNanchor_5" id="FNanchor_5"></a><a href=
"#Footnote_5" class="fnanchor">5)</a> (Ezt ugyan fenhangon is
mondhatta volna.)</p>
<p>Azzal a fülemnek adott egy csattanó csókot, majd megsüketültem
bele.</p>
<p>– Ne sirjon, az ég áldja meg! Még jobban megfájdul a torka.</p>
<p>– Hadd fájduljon! – Lihegé. – Bár meghalnék.</p>
<p>– Meg nem hal, de elvesztheti a hangját.</p>
<p>Ez hatott rá.</p>
<p>– No hát csöngessen a szobaleánynak.</p>
<p>A szobaleány jól nevelt házi szellem volt, ha nem csöngettek
neki, nem jött be az ajtón.</p>
<p>Én utasításokat adtam neki, hogy hol csináltassa meg az
orvosságot: a király-utczai patikában, Török Józsefnél, ott kapni a
legjobbat; itt a pénz rá. Aztán üljön fel az én komfortéblimba,
hogy hamarább megjárja az utat. Majd én addig itt maradok, bezárom
utána a konyhaajtót s aztán ha visszajön, háromszor egymásután
húzza meg a csengetyűt; arról tudom meg, hogy ő van az ajtón.
Siessen!</p>
<p>Hjuj, de mérges volt Passiflora, mikor visszatértem hozzá. A kis
vánkost a fejemhez vágta.</p>
<p>– Maga ostoba! – hörgé reszelő hangon. – Miért mondta a
szobaleánynak, hogy háromszor csöngessen?</p>
<p>– Hát hogy ráismerjek róla, hogy ő van az ajtón; ne nyitogassam
az ajtót minden bolond embernek: szinházi szolgának, mosónőnek,
ördögpokol kéregetőnek.</p>
<p>– Maga bolond! – dühösködék. <span class="pagenum"><a name=
"Page_111" id="Page_111">-111-</a></span></p>
<p>– Édes Passiflora! Maga deliriumban van.</p>
<p>– Az apja lelke.</p>
<p>– Nyujtsa a kezét. A balt.</p>
<p>A pulzusát akartam megtapintani s azt jól tudtam az orvosi
tudományból, hogy az embernek csak a balkezén van pulzusa, mert
azon az oldalon van a szive.</p>
<p>Ide adta aztán nem a balkezét, hanem a jobbot, de úgy, hogy a
fülem is megcsendült bele.</p>
<p>A hölgytenyér bűnét aztán logice az ajaknak kell expiálni.</p>
<p>A pofonütés utalvány a csókra – a vista.</p>
<p>Passiflora alaposan félreértette a doktor utasítását; azt hitte,
az én nyakamnak van szüksége a forró umschlagra. Paroxismusban
volt.</p>
<p>Most aztán számlálhattam az érverését.</p>
<p>Én bizony nem tartottam a kezemben a zsebórámat, hogy
megmondhatnám, hány perczig tartott a paroxismus?</p>
<p>Sokáig tarthatott, mert egyszer csak felhangzott a hármas
csengetés a konyhaajtón.</p>
<p>Passiflora nem akart elbocsátani.</p>
<p>– Maradjon.</p>
<p>– A szobaleány jött meg a patikából.</p>
<p>– Hadd várjon.</p>
<p>– De az orvosságot hozta meg.</p>
<p>– Az is várjon.</p>
<p>A hármas csengetés azonban kétszer, háromszor is
ismétlődött.</p>
<p>– Még a kezében marad a csengetyűhúzó.</p>
<p>– No hát menjen a pokolba, nyissa ki az ajtót.</p>
<p>Én siettem az ajtót kinyitni; de meg is lettem érte jutalmazva
szép meglepetéssel. Nem a Katika volt a türelmetlen csengető, hanem
a – Nikkel pajtás.</p>
<p>Olyan ostoba képet csináltunk egymásra, a milyent csak
lehetett.</p>
<p>A Nikkel azt rebegte zavarában.</p>
<p>– A Katika… <span class="pagenum"><a name="Page_112" id=
"Page_112">-112-</a></span></p>
<p>A mire én visszakadencziáztam.</p>
<p>– A patika…</p>
<p>(Hát az ő jeladása a hármas csengetés?)</p>
<p>– Passiflora beteg?</p>
<p>– Az ám! beteg.</p>
<p>– Én most hallottam a lovardában.</p>
<p>– Én meg a Venczel professzor előadásán.</p>
<p>Olyan szemtelenül hazudtunk egymásnak, mint két, ugyanegy
portékában utazó vigécz.</p>
<p>– Mi baja van Passiflorának? – kérdezé tőlem Nikkel.</p>
<p>– De ne állj itt az ajtóban, hanem gyere be. – Nógattam én.</p>
<p>De ő csak állt ott kint a gangon, mint egy tűzkárvallott
kéregető.</p>
<p>– Te benn voltál nála?</p>
<p>– Hogy ne lettem volna? Csak nem ülök itt a konyhában a sparherd
előtt.</p>
<p>– Beszéltél a doktorral?</p>
<p>– Ő beszélt; én hallgattam.</p>
<p>– Mit mondott a doktor?</p>
<p>– Azt mondta, hogy nagyfokú torokgyuladása van
Passiflorának.</p>
<p>Erre a szóra a Nikkelnek az arcza olyan fakó lett, mint a
csizmatalp. Hátrahőkölt.</p>
<p>– Torokbaj? Hisz az ragályos lehet. Te nem félsz?</p>
<p>– Én nem tudom. Mit értek én a nyavalyákhoz?</p>
<p>– De én tudom; mert én mingyárt megkapom a torokbajt, ha csak
beszélnek is róla.</p>
<p>– Hát be sem jösz az ajtón?</p>
<p>– Nem én, ha Mahumed paradicsomának az ajtaja volna is.</p>
<p>– Meg sem nézed a Passiflorát?</p>
<p>– A míg meg nem gyógyul a nyaka.</p>
<p>– Hát visszafordulsz az ajtóból és elszaladsz?</p>
<p>– De még te veled sem szorítok kezet; hisz már te is megkaptad a
bacillusokat. <span class="pagenum"><a name="Page_113" id=
"Page_113">-113-</a></span></p>
<p>S ugyancsak haladt a sarkával előre a barátom.</p>
<p>– Hallod-e te Nikkel pajtás; ha te katonának is olyan gyáva
volnál ellenséggel szemben, mint a milyen vagy udvarlónak
Passiflora ellenében, nem érdemelnéd, hogy egy napig egyed a
császár kenyerét.</p>
<p>Nikkel pajtás a fülét hegyezte; mintha rá ismerne erre a
czitátumra. Aztán a szája egyik szögletét félrehuzva, a másikon meg
hegyesre pödörve azt a kis bajuszát, olyan furcsa-furcsa-furcsa
mosolygással nézett rám.</p>
<p>– Hát csak eredj vissza pajtás; ápold a szép Passiflorát; ott
egyikünk fölösleges.</p>
<p>Azzal egy gyors Flankenbewegunggal rükkvertzkonczentrálta magát
a lépcső felé. Engem ott hagyott az ajtóban.</p>
<p>Bizony nem szaladtam utána; de az ajtóban sem maradtam.</p>
<p>Ez az átkozott hármas csöngetés nem ment ki a fejemből.</p>
<p>Valami furfangos stratagémát gondoltam ki.</p>
<p>Nem zárom be az ajtót.</p>
<p>A csöngetyüt pedig elnémítom olyanformán, hogy a hosszúnyelű
seprűnek a szakállas keféjét beledugom a szájába. Most már
rángathatják felőlem. Ellenben, hogy ha a Katika megérkezik, azt
mégis megtudjam, fogtam két bádog kannát; az egyik tejes, a másik
petroleumos volt, üresek; azokat az ajtó elé állítottam, egymás
tetejébe; ha valaki az ajtón benyit, majd csinálnak azok
zörgést.</p>
<p>Azzal visszamentem a szobába.</p>
<p>Passiflora türelmetlen volt már.</p>
<p>– Hol van az orvosság?</p>
<p>– Nem a Katika jött.</p>
<p>– Hát ki csengetett?</p>
<p>Nagyot nyeltem. Mit hazudjak, hogy fel ne ingereljem?</p>
<p>– A szinházi szolga volt.</p>
<p>– Ejnye, te hazug kutya!</p>
<p>Először szólított pertu; igaz, hogy nem igen szép czím
<span class="pagenum"><a name="Page_114" id=
"Page_114">-114-</a></span> kiséretében, de majd jön még szebb is.
Folytatá a szép szót.</p>
<p>– Hát hol vette volna a jogot a szinházi szolga háromszor
megrántani a csöngetyüt?</p>
<p>Észrevette, hogy elszólta magát s nekem már a nyelvem hegyén
volt a kérdés, hogy «hát ennek a kanonirnak van joga háromszor
csöngetni?» Megelőzött. A kardvívásban úgy híjják ezt, hogy
«elővágás».</p>
<p>– A Nikkel volt itt!…</p>
<p>Ezzel aztán föl voltam szabadítva, hogy a jó pajtásomat
lepocskondiázzam. Nem én árultam el.</p>
<p>– Igen. Ő volt itt. A gyáva! A mint meghallotta, hogy magának a
torka fáj, úgy elszaladt, mint egy szekerész.</p>
<p>Passiflora nem itélte el e megfutamodást, még pártjára kelt.</p>
<p>– Szegénynek gyakran szokott torokgyuladása lenni s azt idegen
embertől könnyen megkapja az ember. Lehet ragályos.</p>
<p>– Hát ha én nem félek a ragálytól, hogy megkapom magától a
torokgyikot?</p>
<p>Erre olyan ördögi kedvességgel mosolygott rám, halkan
suttogva.</p>
<p>– Hiszen te nem vagy idegen.</p>
<p>Ezzel aztán lefegyverezte minden rebellis indulatomat; boszúság,
féltékenység elnémult; csak a rabszolga szerelem maradt meg.</p>
<p>Megmutattam, hogy én nem félek a lélekzetét beszívni.</p>
<p>S erről igazán orvosi értekezést lehetne írni. Hogy az anginát
hogy lehet kigyógyítani szájacskával. (Gondolom, így híjják a
pharmaceuticában magyarul az «osculumot».)</p>
<p>A hol nem lehet hirtelen kapni kataplazmákat, vezikatóriákat,
sürgős esetekben…</p>
<p>Egyszer aztán csak «drum-bum-csirr-csörr!» mintha a sistergő
menkő ütött volna be, a konyhaajtóval fellökte valaki a bádog
kannákat.</p>
<p>– Vénus anyám! sikolta föl szép Heléna: azaz hogy <span class=
"pagenum"><a name="Page_115" id="Page_115">-115-</a></span>
Passiflora; s valami más nevet invokált, de nekem úgy tetszett.</p>
<p>Szaladtam ki a konyhába. Persze, hogy a Katika jött meg a
patikából. Épen jókor érkeztem, hogy röptiben elfogjam, nehogy
kiszaladjon a gangra s fölordítsa a házat, hogy rablók vannak a
konyhában. Megértettem vele a dolgot. Gyors fölfogásu személy volt.
Egyszerre kapiskálta a causalis nexust a hármas csöngetés, a
bartvis, meg a bádog kannák között. «Tudtam, hogy ez lesz
belőle.»</p>
<p>Oda tette a kezembe a patikából hozott két orvosságos
üveget.</p>
<p>Én siettem be Passiflorához.</p>
<p>– Itt a jó mediczina!</p>
<p>Magam siettem neki beadni az ezüst kanállal a gyógyszert.</p>
<p>Persze, hogy összetévesztettem a dekoktumot a gargarizáló
lélötytyel. Az utóbbit adtam be neki az evőkanállal. Azt hiszem,
mindegy volt az. De észrevette a zamatjáról s összeszidott. Azt
mondta, hogy semmire sem vagyok használható. Kikergetett, hogy
csináljam meg a kataplazmát.</p>
<p>Szót fogadtam.</p>
<p>Kimentem a Katikához.</p>
<p>– Hozott mustárt?</p>
<p>– Igaz! Itt van.</p>
<p>– Hát lenmaglisztet?</p>
<p>– A meg emitt van. – Szedte ki a zsebéből egyenkint.</p>
<p>– Hogy kell ezt megcsinálni? – Kérdezém.</p>
<p>– Az egyiket hidegen, a másikat melegen. – Felelt Kati.</p>
<p>– De ehez valami vászon is kell.</p>
<p>– Igazság az. Honnan vegyük?</p>
<p>– Rántson elő egy inget a szennyesből!</p>
<p>Azt széthasogattuk.</p>
<p>Én aztán elkezdtem a pépet fölkenni egy hosszún hasított
vászondarabra. <span class="pagenum"><a name="Page_116" id=
"Page_116">-116-</a></span></p>
<p>– Az nem jó! az nem jó! az az alja! Kiáltott rám a
szobalány.</p>
<p>– Hát azután?</p>
<p>– Az alja gyapotvászonból van. Az nem jó burkoláshoz. Csak az
eleje van rumburgi vászonból, az jó flastromnak.</p>
<p>Még ezt sem tudtam. Mennyit tanul az ember prakszisból.</p>
<p>Aztán fölkentük a két csodaszert a vászonra. Hidegen a
lenmaglisztet, melegen a mustárt. Azt is megfordítva kellett volna.
Ezeket már a Katika vitte be.</p>
<p>Egy percz mulva bömbölve jött vissza. A fejéhez vertek
mindent.</p>
<p>Pedig igazán mondom, jobb lett volna megfordítva.</p>
<p>Itt aztán az orvosi tudományom teljesen véget ért. Sohasem
gyakoroltam magamat betegápolásban.</p>
<p>Eszembe jutott, hogy még nincsenek kimerítve a reczeptek.</p>
<p>Dekoktum – gargarizma, – kataplazma, – szinapizmus… még van
valami hátra! A «hirudó».</p>
<p>– Elhozta a pióczákat? – Kérdém a szobaleánytól.</p>
<p>– Én? pióczákat? Hátha minden omnibuszkocsis egyszerre herczeggé
lesz?</p>
<p>– Hiszen üvegben adják azt.</p>
<p>– De engem kitör a nyavalya menten, ha csak ránézek is! Aztán
papirossal van az letakarva, keresztül rágja magát rajta.</p>
<p>– Hátha föl kell rakni a pióczát a kisasszony nyakára?</p>
<p>– Én ugyan hozzá nem nyulok…</p>
<p>No szépen vagyunk! Akkor ez a hivatal is az én nyakamba
szakad.</p>
<p>Most aztán magamnak kellett elszaladnom a patikába, fölvásárolni
a nadályokat. A patyikus utánam kiáltott:</p>
<p>– Aztán ne tessék elfelejteni a grájzlernél beszólni tíz
krajczár ára taplóért.</p>
<p>– Mi a frányának? <span class="pagenum"><a name="Page_117" id=
"Page_117">-117-</a></span></p>
<p>– A vérzés elállítására.</p>
<p>Még egyszer visszakiáltott a patyikus:</p>
<p>– De ne bükkfataplót tessék venni! hanem zsidóbőrtaplót!</p>
<p>– Értem, értem.</p>
<p>Mire visszakerültem hozzá, már akkor tele volt a szobája
részvevő látogatókkal. Szinésznő kollegái: a naiva, a komika, a
kegyes anya, a rivális mind sorba ülték a pamlagot. Direktor,
rendező, karmester egymásnak adták a kilincset. Azok mind tudtak
valami csalhatatlan gyógyszert a torokgyuladás ellen. A komika
hozott magával bürök-flastromot, a mi ő neki mindig használt, úgy
hivják, hogy «minuten flaster» (a melilotisról); a második
primadonna megajándékozta Morrison pilulákkal, a miknek a hatása
csalhatatlan; a naiva pedig egy egész eleven homeopatha doktort
hozott magával, a kinek a lapdacsaitól délutánra úgy elmulik a
torokfájás, hogy este fölléphet Passiflora a «Tücsök»-ben. (Ez volt
a force-szerepe.)</p>
<p>Ő azonban mind valamennyit biztosította, hogy holnap reggelre
meg fog halni.</p>
<p>Engem szóhoz sem hagytak jutni a pióczáimmal. Kinéztek a
szobából. A direktor hónom alá öltötte a karját.</p>
<p>– Gyerünk innen, amice. Itt mi alkalmatlanok vagyunk.</p>
<p>S elhurczolt magával. Nem gorombáskodhattam vele, mert nekem is
præsumtiv direktorom volt.</p>
<p>De délután, a mint a Szikszaynál letettem a kanalat, rögtön
siettem a Passiflora betegágyához.</p>
<p>Akkor meg csupa mosóné, putzwäsch-tisztítóné, varróné, zsidóné,
kosztadóné, masamódné állta körül az ágyat; megint nem juthattam
hozzá.</p>
<p>Öt óra tájt ismét szerencsét próbáltam.</p>
<p>Hát nem ott ült már valamennyi női tagja a társaságnak a kávés
asztalnál? Nem kompromittálhattam Passiflorát.</p>
<p>Hét órakor aztán bizonyosra jöttem vissza. Olyan darabot
<span class="pagenum"><a name="Page_118" id=
"Page_118">-118-</a></span> adtak, a miben valamennyi mind
szerepelt. Üres maradt a szobája.</p>
<p>De már akkor igazán halálán volt Passiflora.</p>
<p>Az arcza egészen ki volt kelve magából, a szemei lázban égtek;
«megfulladok», lihegé, mikor odaléptem a fekhelyéhez.</p>
<p>– Mingyárt fölrakjuk a pióczákat, – mondám én, előhúzva a
zsebemből a két üveget. Az egyikben voltak azok a vérszopó
szörnyetegek, számszerint hatan, a másik pedig azoknak a
fölrakására szolgált. (Napközben informáltattam magamat egy medikus
kolléga által, hogy miféle sorkamorkái vannak ennek a
műtétnek.)</p>
<p>Elébb meg kell a bőrt nedvesíteni czukros vízzel, hogy a nadály
beleharapjon, azután egyenkint minden nadályt beletenni a szűk
fiólába szájával fölfelé fordítva s akkor az üvegcsét precise a
pácziens nyakára illeszteni.</p>
<p>Probavi et successit.</p>
<p>Rettenetes látvány, mikor egy szép hölgynek a tokáján így lóg
sorban hat ilyen fekete szörnyeteg; vonaglanak, szivnak, poczakosra
duzzadnak, kinyúlnak, meg összehúzódnak. Szörnyű egy collier!</p>
<p>Nem is azokat néztem én, hanem Passiflora arczát s nagy
elégtételemre szolgált perczről-perczre láthatni, hogy változik az
kedvezőbbre; a lázas veresség elmulik rajta; a szemek tüze lelohad,
a szempillák álmosan lecsukódnak, az ajkak szétnyilnak; a pácziens
szépen elalszik. Derék pióczák! Soha sem fogom többet az
uzsorásokat pióczáknak nevezni.</p>
<p>Már most aztán igazán ott kellett maradnom, hogy a pióczákat
strázsáljam; mert azok el nem távolíthatók onnan, a hová egyszer
bekaptak, a mig maguktól le nem válnak. Aztán mikor egy-egy
lekanyarodik, azt hirtelen el kell fogni, hogy a rekli himzett
fodrait össze ne vérezze. A harapás nyilásán még folyik a vér
magától, azt szivacscsal föl kell itatni; a lehullott vérszívót egy
csészébe dobni. Néhány percz mulva aztán a vérző sebet egy
csipetnyi <span class="pagenum"><a name="Page_119" id=
"Page_119">-119-</a></span> taplóval betömni, a mi a vérzést
elállítja s ezt öt izben ismételni.</p>
<p>Mit meg nem tesz az ember, mikor szerelmes? Máskor egy
nadálylyal világgá kergethettek volna.</p>
<p>Passiflora pedig az alatt szépen aludt. Megtapintottam a
pulzusát: egész rendesen veregetett. Megszünt a láza. Letörültem az
izzadságot homlokáról a zsebkendőmmel. – Aztán hagytam aludni. – A
gyertyát elvittem az asztalra, hogy ne süssön a szemébe.</p>
<p>Hát már most ezekkel a pióczákkal mit csináljak?</p>
<p>A medikus az mondta, hogy újabb használatra való képesség
tekintetéből sót kell hinteni a hátukra: akkor kiadják magukból a
vért. Azt is megtettem. – Milyen szép piros vére volt!</p>
<p>Egy gondolatom támadt.</p>
<p>Én ezeket a drága vércsöppeket nem hagyom elveszni: megörökítem.
Találtam egy üvegcsét, a miben mandula olaj volt: még volt belőle
valami a fenekén. Abba csorgattam át a halhatatlanságnak szánt
drága kincset; az olaj felül marad: megőrzi az elpárolgástól;
örökké cseppfolyó marad, miként Szent Januárius vére Nápolyban. –
Sit venia verbo az analogiáért.</p>
<p>Ez az enyim; ehez nekem jogom van. Ezt én holtomig őrizni fogom.
– Ez ő maga. – «Pars pro toto.» Ha a tenyeremre teszem ezt az
üveget, mintha őt magát tartanám a kezemben; az alvó Hófehérkét
üvegkoporsóban. – És ha valamikor hűtelen lesz hozzám, ezt el fogom
temetni ünnepélyesen egy vad rózsa bokor alá. Az én halottamat.</p>
<p>Egészen szentimentálissá tett ez a gondolat.</p>
<p>Jó hosszú ideig alhatott már, mikor nyöszörgését hallottam.
Odasiettem hozzá lábhegyen.</p>
<p>Meglepetve mosolygott:</p>
<p>– Te vagy itt?</p>
<p>– Hát ki volna más? Fáj még a torka?</p>
<p>– Nem érzek semmi szúrást. <span class="pagenum"><a name=
"Page_120" id="Page_120">-120-</a></span></p>
<p>– Aludt valamit?</p>
<p>– Nagyon jól.</p>
<p>– Kell mandulatej?</p>
<p>Megivott egy egész pohárral.</p>
<p>Azután arra kért, hogy emeljem föl, változtassam meg a vánkosát,
a melyik alúl volt, azt tegyem fölül.</p>
<p>A betegápolással sok bizalmaskodás jár együtt. Ez benne a
jó.</p>
<p>– Nem mégy még haza? – kérdezé tőlem.</p>
<p>– Nem hagyhatom magára. A szobalány be nem jön egy világért a
pióczák miatt.</p>
<p>– Sok vért szívtak a nadályok?</p>
<p>Mutattam neki a csészét.</p>
<p>– Hisz ez nagyon kevés! Alig nehány csepp. Ez nem jól van.</p>
<p>Ekkor aztán csak előmutattam neki a zsebembe dugott fiólát. Nem
haragudott érte, inkább elérzékenyült. Két tenyere közé fogta a
fejemet.</p>
<p>– Kedves kis szamaram! Te meg akarod tartani emlékül az én
véremet. Tartsd meg. A tied az. Mint a többi.</p>
<p>Ettől az órától kezdve aztán tegeztük egymást.</p>
<p>Megkaptam a czímemet: «kis szamaram».</p>
<p>Ezentul mindig úgy szólított, – ha egyedül voltunk.</p>
<p>Ez a legmagasabb titulus a világon.</p>
<p>Hittak már téged «kis szamaramnak?»</p>
<p>(Kicsinek nem.)</p>
<p>Passiflora is kapott tőlem ez órában egy emléket, – a mit holtig
fog viselhetni: annak a hat pióczacsipésnek a helyét. Az ott marad,
mint hat szem igaz gyöngy, a nyakán, a míg csak él.</p>
<h3>VI. AZ ÉDES TITOK.</h3>
<p>Ez az idyll tartott egy darab ideig.</p>
<p>Boldogságom még azzal is meg lett tetézve, hogy ezt az
impertinens «szekerészt» (így csufoltam a Nikkelt) valahára
<span class="pagenum"><a name="Page_121" id=
"Page_121">-121-</a></span> még is csak elvitte az ördög a
láthatáromról. A tüzérezredével együtt fölkommandirozták a
legsötétebb Csehországba. Többet nem kellett rá
féltékenykednem.</p>
<p>Egy szép napon aztán Passiflora egy édes titkot sugott a
fülembe. Azt a titkot, a mi egy szerető férfinak a lelkét üdvadó
büszkeséggel tölti el egyszerre. De egyúttal arra is inti, hogy
most már komolyan kell gondolni a jövendőre.</p>
<p>Passiflora nagyon meghalaványult. Néhány nap mulva nagy leczkét
tartott nekem.</p>
<p>– Kis szamaram, most már elő kell venned a jobbik eszedet. Járj
az egyetemre szorgalmasan s a hosszú estéket szenteld a
könyveidnek; tedd le a vizsgákat. Én már úgysem soká maradok
Pesten; mert ezt a rozoga barakot itt a piaczon lebontják; elég
szép volt tőle eddig is, hogy mindnyájunkat: szinészeket,
publikumot agyon nem ütött. Ide a mi Thespis kordénk vissza nem
nyikorog többet. Utánam pedig nem jöhetsz, mert én karriért akarok
csinálni s ahoz egy deklarált imádó csak czölönk s majd magamnak is
egy időre vissza kell vonulnom csöndes magányba a szinpadról. A
magyar publikum nagyon prüd; megköveteli az erkölcsösség látszatát.
Engem nem szabad kompromittálnod. – Arról is tégy le végkép, hogy
szinészszé légy. Úgy is csak az én kedvemért tennéd. Őszintén
megmondom, hogy nincs rá hivatásod; láttalak műkedvelői
előadásokban; kulisszenreiszer voltál. Kitapsoltak; de az csak
alkalmi tetszés volt, jótékony czélra összeverbuvált ismerősök
részéről. Vidéken nincs jótékonyczélu publikum, nincsenek jó
pajtások ingyen klakőröknek. Semmi képzettséggel nem birsz. A
szinpadon sok a kezed, kevés a lábod. Legföljebb másod-,
harmadrendű szinész válna belőled, a ki az első szerelmest csak a
feleségénél játszsza. Az lehet becsületes férj, hanem az czudar
szerepkör. Hidd el nekem, hogy annak a pudlinak, a ki a szakácsné
után viszi a kosarat a szájában, külömb állapotja van, mint annak a
segédszereplő szinésznek, a ki egy primadonnának a férje. Aztán
nekem is vannak ambiczióim, a <span class="pagenum"><a name=
"Page_122" id="Page_122">-122-</a></span> mik a vándor művészi élet
horizonján túlterjednek. Azért láss utána, hogy komoly, derék
embert csinálj magadból. Akkor jöjj elém, a mikor azt monthatod,
kész ember vagyok.</p>
<p>S a többi, s a többi!</p>
<p>Egy szóval úgy lehütött ilyenfajta okos beszédekkel, hogy
tökéletesen megkocsonyásodtam s fogadást tettem neki, hogy komoly
tanulmányok után látva, igyekezendek magamat méltóvá tenni a
szerelmére.</p>
<p>Addig is azonban, mint komoly emberhez illik, gondoskodtam róla
anyagi tekintetben, hogy a Passiflora el legyen látva a szükséges
költséggel. Kivált arra az időre, a midőn a szinpadról félre kell
vonulnia.</p>
<p>Hogy ezt miként intéztem el, kiskoruságom daczára, annak is
elmondom a methodusát, a mire Pinkász úr tanított meg.</p>
<p>Pinkász úr nem ordináré uzsorás, ő előkelő ékszerárus. A
gavallér ember odamegy hozzá: ékszereket akar vásárolni. Kitárja
kincseit; enged válogatni belőlük. Nincsen pénze az ifjunak? Van
hitele! Óh a Pinkász nobel firma! Elvárhat két esztendeig is.
Összevásárolhat nála a fiatal dzsentlmen négyezer forint ára
schmukkot. Beirják a nevét a főkönyvbe. Nem kérdezik hány
esztendős? Mi köze a juvelirnek ahoz, hogy van-e már bajusza a
vásárlónak vagy nincs? A négyezer forintos ékszert aztán elviszi a
gavallér az országos zálogházba; ott megbecsülik; megér kétezer
forintot, adnak rá kölcsön ezeret. – Mikor aztán megint szorul a
kapcza, akkor a gavallér előveszi a zálogházi czédulát, fölkeresi a
Nyakigláb zugzálogüzletét, ott meg a czédulát vágja be, ott megint
kap rá ötszáz forintot, a miből százat kamatul ott fognak, megint
marad négyszáz. – Ilyen a kétnyiretü birka!</p>
<p>Mikor vége volt a szezónnak, érzékeny búcsút vettünk egymástól
Passiflorával. Hónap primája lévén, nagy úr voltam. Elkisértem
Passiflorát Püspök-Ladányig. Ott kiszálltam, a társaság tovább
ment. Egy hétig tanulmányoztam <span class="pagenum"><a name=
"Page_123" id="Page_123">-123-</a></span> a fölöttébb érdekes
Püspök Ladányt, minden délután a kalarábé vonattal lerándulva abba
a vidéki metropolisba, a hol Passiflora játszott, azért, hogy
esténkint egy bukétot dobhassak neki az első fölvonás után: míg
aztán össze nem szidott s haza nem kergetett Pestre.</p>
<p>Első sétám a szinház-tér felé vitt.</p>
<p>A szinház nem volt már sehol. Azt már lebontották az alatt.</p>
<p>Egy nagy szérü volt a helyén, terítve dicsőséges szeméttel, a
miben rongyászok turkáltak kampós botokkal.</p>
<p>Oda mentem közéjük; hátha azok között a rongyok között, a mik a
világot képviselik, találnék valami emléket. – Csakugyan! Egy
rongyász előkapart a szemétből egy atlaszczipősarkat. Emlékeztem
rá. Egyszer Passiflorának odaszorult a kulisszahasadékba a
czipősarka és leszakadt. – Nevezetes eset volt az, mert úgy kellett
neki végig játszani a fölvonást, hogy az egyik lába három
hüvelykkel rövidebb volt mint a másik. Kináltam a rongyásznak a
leleményeért egy dupla piczulát. Ide adta. Meglehet, hogy hamis
volt. A czipősark is, meg a piczula is. De mi boldoggá voltunk
téve. A rongyász is, meg én is.</p>
<p>Még azután másnap is, meg harmadnap is elvándoroltam a lebontott
szinház helyére; a rongyászok nem voltak már ott, magam
turkálhattam a szemétben. Az értékes tárgyakat: tüllangle-rongyot,
tapacziros-szeget, füles-gombot, mider-füzőt, czipő-csattot,
arczfestékes-tégelyt, frufrufésüt, chignon-hajtűt már mind
elhordták belőle, csak az eltépett papirosok hevertek még ott,
bizonyosan szerelmes levelek, a miket a kulisszák hasadékain le
szoktak dobálni.</p>
<p>Azt kutattam, nincs-e azok között olyan levél is, a mi ő hozzá
iródott?</p>
<p>Ugy-e bár, ez már-már annak a jelensége, hogy meg voltam gyöngén
gárgyulva?</p>
<p>Majd jövök még erősebbekkel is.</p>
<p>Mikor elbúcsúztunk egymástól, szent esküvéssel fogadtuk föl,
hogy mindennap fogunk egymásnak levelet irni. <span class=
"pagenum"><a name="Page_124" id="Page_124">-124-</a></span> Én meg
is tartottam a fogadásomat. Mindennap fölvittem a levelemet a
postára magam. (Még akkor levélszekrény nem volt, úgy voltunk
megegyezve, hogy a leveleink poste restante érkeznek.) Minden
istenáldotta nap megkérdeztem a Schalterlöwétől, hogy nincs-e poste
restante levelem? – Nix iszt ta! volt rá a felelet.</p>
<p>Nix iszt ta!</p>
<p>Egy hétig folyvást azt hallani, hogy nix iszt ta! Hisz ez egy
szentet is kihozna a türelméből.</p>
<p>Mi történhetett vele, hogy nem ír?</p>
<p>Talán csak nem halálos beteg?</p>
<p>Vagy elfelejtett volna?</p>
<p>Hűtelen lett hozzám?</p>
<p>Minden újabb levelemben hevesebben unszoltam, hogy írjon már,
mert engem a kétségek Euménidái marczangolnak. Nem felelt rá.</p>
<p>S az alatt minden nap eljártam a borjutérre, a lerombolt szinház
helyére, turkapiszkálni a szemétté vált biledúk között.</p>
<p>Egyszer aztán ezt a mulatságomat is megirigyelte a
magisztrátus.</p>
<p>Nem tudom mi ütött hozzájuk? (Még akkor nem voltak «városatyák»,
csak «városdajkák».) Egyszer csak összeseperték a borjutéren a
szemetet és elhordatták.</p>
<p>Most azután egészen elvesztettem a lábam alól a földnek a
czentrumát.</p>
<p>Elővett a melankólia.</p>
<p>Szerelmes voltam.</p>
<p>A lelkiismeret furdalt.</p>
<p>A kétségek marczangoltak.</p>
<p>Gyülöltem a világot.</p>
<p>Nem állhattam tovább ezt a torturát.</p>
<p>Hát hiszen ha a mártirokat máglyán megégették, a még egészen
kompatibilis állapot volt nekik; de hogy egy árva mártirnak
mindennap reggeltől estig sütögessék tüzes harapófogóval a szivét,
az mégis túlságos pretenzio! <span class="pagenum"><a name=
"Page_125" id="Page_125">-125-</a></span></p>
<p>Én azt tovább nem türöm!</p>
<p>«Aut Caesar, aut Tóth Pál!»</p>
<p>Leszek Tóth Pál.</p>
<p>Vigye el az ördög az egész osztrák jogot! Hét ördög a római
jogot! Hetvenhét ördög az egyházjogot! Én nem ismerek más jogot,
mint a jus naturaet!</p>
<p>Levelet irtam a nagybátyámnak.</p>
<p>Nagyon szép levél lehetett. Nagyon sajnálom, hogy párját meg nem
tartottam. – Abban kifejtettem összes világnézeteimet.</p>
<p>Az összesége az volt a levelemnek, hogy én nem maradok többé a
jogászi pályán, hanem átmegyek a művészi pályára; mert én nekem
semmi vokácziom nincsen az elébbihez, de annál nagyobb misszióm van
az utóbbihoz. És hogy engemet ettől az elhatározásomtól semmi földi
és égi hatalom el nem tántorít.</p>
<p>Ezt a blaszfémiát én valósággal irásba is tettem.</p>
<p>A nagybátyámhoz írt levelemet magam vittem el a postára.</p>
<p>Mi előtt föladtam volna, elébb ismét kisérletet tettem annál a
ketrecznél, a melynek a rácsa mögött a poste restante levelek őriző
sárkánya tartózkodott.</p>
<p>– Nincs poste restante levelem? – kérdezém dobogó szivvel.</p>
<p>– Ugyan csak van! Tessék!</p>
<p>S azzal odadobott elém egy gyanús hosszúságú paksamétát.</p>
<p>Az a sunda szürke papiros, de még inkább a macskakarmolta
czimezés megdöbbentő volt rám nézve; véglegesen gondolkozóba ejtett
a reverz oldalán levő pecsét, mely ostya minőségben egy ormótlan
nagy kétfejü sast reprezentált. Ez nem a Passiflora czímere.</p>
<p>Siettem fölszakítani.</p>
<p>Nagyon rövid epistola volt; a bécsi főhadparancsnokságtól.</p>
<p>«N. N. rezervista hadnagy, e levél vétele után 24 óra
<span class="pagenum"><a name="Page_126" id=
"Page_126">-126-</a></span> alatt siessen magát az ezred
parancsnokánál jelenteni – Pardubitzban.»</p>
<p>Erre az egyre nem gondoltam; hogy rezervista hadnagy is vagyok.
Még pedig huszárhadnagy – és terepfuttató.</p>
<p>Hát mégis csak van még a világon magasabb hatalom, mely
megtiltja a meggárgyult diákoknak, hogy a fejükkel keresztül törjék
a falat!</p>
<p>Nekem be kell rukkolnom huszonnégy óra alatt!</p>
<p>… Ausztria mobilizál!</p>
<p>Ez olyan jó volt, mint mikor valakit azal költenek föl a mély
álmából, hogy egy egész lavór vizet a nyakába öntenek.</p>
<p>Engem már visznek.</p>
<p>A nagybátyámhoz irott desperátus levelemet azért csak föladtam a
postára. Ha már megírtam: élvezze is az öreg.</p>
<p>Hanem aztán siettem a táviró hivatalba.</p>
<p>Nem volt ám még akkor a pompás postai palota a világon; hanem a
levélposta ott rejtőzött a hatvani utcza sarkán, egy Mária Therézia
korabeli ócska házban földszint; éjjel-nappal égett benne a gáz. A
távirda pedig kinn volt a Dunaparton, a mit még akkor senki sem
nevezett Ferencz-József térnek.</p>
<p>Ott megirtam a telegrammot a nagybátyámhoz.</p>
<p>«Berendeltettem ezredemhez Pardubitzba. Háboru küszöbön.
Táviratilag küldendő ötszáz forint Tiller Mórhoz, uniformisra.»</p>
<p>A telegramm hamarább fog érkezni Delibácsra, mint a levél.
Elképzelhető a hatás.</p>
<p>A kalugyer, mikor a táviratot elolvassa, hogy fogja szidni öblös
basszus hangon az oberste Kriegskommandót.</p>
<p>Mikor aztán az utána sántikáló levelemet elolvassa, hogy fogja
vékony fisztula hangon magasztalni az oberste Kriegskommandót, az
ilyen meggárgyult suhanczok földi gondviselését.</p>
<p>Én pedig azonnal fölvásároltam Tiller Mórnál a huszárhadnagyi
<span class="pagenum"><a name="Page_127" id=
"Page_127">-127-</a></span> uniformist. Azzal futottam haza
bepakolni a bőröndöt.</p>
<p>Otthon várt egy levél, a mit a rendes postakihordó hagyott ott.
Passiflora irását láttam meg rajta. Elébb a pakolást végeztem. Csak
azután olvastam el. Persze, hogy semmi sem volt benne. Olyan levél,
a mit azzal a gonddal irtak, hogy ha eltalál tévedni, senkit se
kompromittáljon. A megszólítás: «Tisztelt barátom.» Semmi «Kis
szamaram.»</p>
<p>Nem értem rá válaszolni.</p>
<h3>VII. A BISMARCK PÁNCZÉLINGE.</h3>
<p>A háboru a levegőben lógott.</p>
<p>Mindenki beszélt róla.</p>
<p>A bécsi állambölcsek (Bécs mindig tele volt bölcsekkel), miután
segítettek a poroszok számára kikaparni a forró gesztenyét a
parázsból Schleswig-Hohlsteinban: megérték azt az elégtételt, hogy
a porosz kikomplimentirozta őket Németországból, azzal a jóakaró
utasítással, hogy keressék a monarchia súlypontját
Magyarországon.</p>
<p>Ezen aztán a két német összeveszett egymással a fölött, hogy ki
a nagyobb német?</p>
<p>A magyarok persze azt vallották, hogy bárcsak jól megverne a
nagyon-igen-nagyon-német minket még-nem-igen-nagyon-németeket.</p>
<p>Hát, hogy rusztikus példával éljek, a kendert meg kell előbb
tilolni, a szőlőt meg kell taposni, hogy rendeltetésének megfelelő
valami legyen belőle; s a ki ezt elköveti, az a kendernek és a
szőlőnek a jóltevője.</p>
<p>Ilyen jóltevője volt Ausztriának Bismarck.</p>
<p>Erről már előre beszélt minden ember.</p>
<p>Sőt még az is köztudomásu dolog volt, hogy vannak fanatikus
konspirálók (nem magyarok! németek,) a kik Bismarckot meg akarják
ölni orozva, mint a kit a két <span class="pagenum"><a name=
"Page_128" id="Page_128">-128-</a></span> német állam között
kitörni készülő testvérháboru dæmonának tartanak.</p>
<p>A régiek emlékezni fognak még báró L–i Árpádra.</p>
<p>Ez volt az egyetlen egy praktikus forradalmár a magyarok közt. A
többi mind theoretikus volt.</p>
<p>A külseje is elárulta. Zömök, izgékony alak volt, aczélizmokkal.
Ha szóba állt veled, ha kapaczitált, úgy meglökdösött, úgy
megmarkolászott, hogy kék foltokat vittél haza a diskurzusból.</p>
<p>Egy szép áprilisi napon beállít L–i Árpád Bismarckhoz Berlinben,
a ki a magyarokat mindig vendégszeretően fogadta, elmondva
látogatója előtt, hogy őtet is milyen szivesen látták a magyarok
hajdanában Kecskeméten. Hosszú pipaszáru szipkából szitta a
kegyetlen brandenburgi termésü szivart.</p>
<p>Rövid bevezetés után rátértek a készülő háborura.</p>
<p>L–i Árpád arra kérte Bismarckot, hogy csak jól dömöczkölje ki a
hátunkból a csömört, mert ez a legjobb kúra a világon. A mire
Bismarck azt felelte neki: «Ja, seiens beruhigt; wir werden sie
schon hauen». (Nem állíthatom egész preczise, hogy nagy S-el
mondta-e a «Sie» t, vagy kicsinynyel.)</p>
<p>L–i Árpád erre még jobban kigombolkozott Bismarck előtt;
tudniillik a mellényét is kigombolta. Az alatt volt látható egy
pánczéling. L–i Árpádnak a saját találmánya.</p>
<p>Nem titok; elmondhatom. Hat sor atlaszselyem, sűrűn összevarrva
keresztül-kasul selyemczérnával; ez képezte a pánczélt.</p>
<p>Ezt hozta ajándékul L–i Árpád Bismarck grófnak. (Még akkor csak
gróf volt.)</p>
<p>– Háboruban puskagolyó ellen ugyan nem véd meg; de
pisztolygolyót, revolver-löveget visszautasít. Jó lesz ezt a testén
hordani; mert orgyilkosok kerülgetik.</p>
<p>L–i Árpád fölszólítá Bismarckot, hogy próbálja ki ezt a
pánczélinget ő rajta magán egy revolverrel. <span class=
"pagenum"><a name="Page_129" id="Page_129">-129-</a></span></p>
<p>Bismarck a próbát nem tette meg: de azért elfogadta az
atlasz-pánczélt az exaltált magyartól.</p>
<p>És néhány nap mulva csakugyan megesett rajta, hogy az utczán egy
elkeseredett német diák három lépésnyiről rálőtt revolverrel
háromszor. Bismarck (így irták a lapok) a szeme közé nevetett a
merénylőnek. A golyók lepattantak az atlaszpánczélról.</p>
<p>A diákot, a ki Bismarckot le akarta lőni, Kulmannak hitták.</p>
<p>A «vas gróf» még akkor csak ötven esztendős fiatal ember volt. –
Bizonyos tekintetben kollégám. – Én is megtettem azt, hogy a pesti
vígszinház primadonnájával együtt egy lapon lefényképeztettem
magamat; – ugyanabban az esztendőben, a melyben «Ő» Biarritzban
járt Napoleont lekenyerezni; mely inczidensről Andréhoz írt
levelében azt mondja: «De azért bizonyára gondom lett volna rá,
hogy kivül maradjak a ránk szegzett üveg hatáskörén, ha nyugodt
pillanatban meggondoltam volna, mily botrányt okozhat e gyerekség
sok jó barátom körében.»</p>
<p>Csodálom, hogy olyan genialis, ötletdús embernek, mint Bismarck,
nem jött kapóra az a magyarázat, hogy az attentátumoktól féltében
vette maga mellé azt a társat. Egy fotograf-masinával a legszebben
lelőhetik az embert. Biarritzban annyira óvakodott az
orgyilkosoktól, hogy egyedül soha ki nem ment az utczára s az ablak
elé le nem ült.</p>
<p>Csakhogy az én páros fényképemnek még azután folytatása is
lett.</p>
<p>Egy szép juniusi napon levelem érkezett egy nagy magyar alföldi
városból, per avia et devia, az állomáshelyemre.</p>
<p>Passiflora irta hozzám a levelet, melyben értesít bizonyos
fölöttébb örvendetes családi eseményről, ezzel a megszólítással:
«Egyetlenem». Mellékelve volt a borítékban egy fénykép, az ő saját
arczképe, egy bepólyált babát tartva az ölében, aláirva: «a mi kis
Violánk». – Violának <span class="pagenum"><a name="Page_130" id=
"Page_130">-130-</a></span> keresztelték szegénykét. – Ott volt a
keresztlevele is, juniusi kelettel, az üresen hagyott rubrikába,
plajbászszal beirva az én nevem, Passiflora kézvonásaival. A kisérő
levél a legmelegebb ömledezésekkel s a legőszintébb nyiltsággal
volt fogalmazva. És aztán mellékelve volt még egy nyugtatvány húsz
forintról Baracskayné asszonyságtól junius hónapra, ki a
keresztlevélben, mint keresztanya volt megnevezve.</p>
<p>Passiflora leveléből értesültem, hogy a gyermek ott marad a
keresztanyjánál. Passiflorának szerződése van Aradon. Egyelőre
eltünik szem elől, úgy is szinház-szünet van.</p>
<p>Természetes dolog.</p>
<p>Ez a levél igen komoly embert csinált belőlem.</p>
<p>Rögtön küldtem Baracskayné asszonynak száz forintot. Legyünk
előre.</p>
<p>Passiflorának nem irhattam, nem tudtam az adreszét.</p>
<p>Nekem nem volt szinházszünet. Az ágyúk megkezdték az
ouverturát.</p>
<hr class="chap" />
<div class="chapter"></div>
<p><span class="pagenum"><a name="Page_131" id=
"Page_131">-131-</a></span></p>
<h2>MIRRHA.</h2>
<h3>I. HÁBORU, MEG MINDENFÉLE.</h3>
<p>Hogyan is szedjem csak össze a gubanczba szakadt fonalakat?</p>
<p>Mert hát én nem értek a regényiráshoz; soha sem próbáltam. Csak
úgy historizálom a történt dolgokat, a hogy egymás után
következnek.</p>
<p>De hát azt nem tudom épen, hogy miképen következnek egymás
után?</p>
<p>Azon végeztem, hogy háboruban vagyok; ágyu moraj hangzik.</p>
<p>No de mielőtt a nyeregbe fölkapnék,… hadd kezdjem ott, hogy egy
levelet kaptam az ideálomtól egy kettős arczképpel.</p>
<p>(Ugyan mi köze annak a háborúhoz.)</p>
<p>Nagy köze van hozzá.</p>
<p>A katonáknak babonáik vannak.</p>
<p>Mikor hadjáratba mennek, a dolmányuk balzsebébe egy női
arczképet szoktak rejteni talizmánul. Ha nem szent kép, annál
hatályosabb talizmán. Ez távol tartja tőlük a szanaszét repkedő
golyókat. Én azt a kettős arczképet s a hozzátartozó levelet
rejtettem a szivem fölé.</p>
<p>Ezzel ugyan el is hallgathattam volna; mert nem válik valami
különös dicséretemre, hogy féltem a golyótól; de hát megvallom
őszintén, hogy fél attól minden katona, amig benne nincs a
hajczihőben.</p>
<p>Azután még egyet. <span class="pagenum"><a name="Page_132" id=
"Page_132">-132-</a></span></p>
<p>Mielőtt csatába indulnánk, elébb minden huszárnak
megvizitáltattuk a patrontását, hogy nincs-e bele pipa dugva? Az
őrmester vizitált. Benedek tábornagy szigorú napiparancsban
tiltotta meg e kihágást. – Persze, hogy mindenkinek ott volt a
patrontásában a pipája. Az őrmester egyet sem látott meg. A
huszártiszteknek is van patrontása. Az meg a pisztolytöltények
számára való. Az őrnagy azoktól is megkérdezte: rendben van-e a
patrontás? – Persze, hogy mind rendben volt. – Persze, hogy mind
tele volt szivarral. – A huszár nem gondol a lövöldözésre. – Csak
az én tölténytartómban nem volt szivar. Hanem abban volt elrejtve
az én legdrágább ereklyém: az a bizonyos üvegcse, azzal az emlékül
megtartott isteni nedvvel, melylyel egykor Cythere fölkarczolt lába
a rózsát pirosra festette. Ezt mindenütt magammal hordoztam.</p>
<p>Hiába nevetsz ki, kérlek! Ezek az én amulétjeim engemet az egész
csehországi hadjárat alatt csodamódon megvédelmeztek. Nem fogott
rajtam ellenség golyója. – Amit főképen annak tulajdoníthatok, hogy
az egész hadjárat alatt a szadovai napig nem láttam ellenséget. – A
lovasság egyátaljában kevés alkalmazást nyert; az én svadronyom
pedig csupa ujonczokból és tartalékosokból állt; azt ágyúfedezetnek
használták. Mikor előre mentünk, akkor én a hátvédet képeztem; ha
pedig hátráltunk, akkor az előcsapatot. Így sohsem kaptam az
ellenségből még kostolóra valót sem. – Igazán lett volna időm és
alkalmam ezt a hadjáratot leirni.</p>
<p>Mert hát egy regényiró, aki sohasem volt háborúban, valami
szépen le tudja irni azt, hogy milyen az a háboru; de aki maga
benne volt a melegében, az ugyan nem tudja, hogy volt, mint
volt?</p>
<p>Én ugyan még annyit sem tudtam soha, hogy a lovamnak a feje felé
van-e előre, vagy a farka felé?</p>
<p>Mindig elfut a méreg, mikor azt olvasom, hogy hadi léggömböket
fognak használni a jövendő háborúkban; <span class=
"pagenum"><a name="Page_133" id="Page_133">-133-</a></span> ennyi
meg ennyi millió kell ballon captifokra, kormányozható léghajókra.
Mire legyenek ezek jók? Az ellenségre granátokat hajigálni az
égből? – Hisz innen a földről sokkal jobban oda tudunk egymásra
czélozni a mostani ágyúkkal, míg egy haladó léghajóról lefelé
czélozni, iszonyú komplikált föladat. – Hát, hogy az ellenség
hadiállását kikémleljék onnan a magasból. – Ugyan mit akarnak
meglátni onnan a háromezer méternyi távolból? Hiszen minden
katonaköpenyeg szürke, onnan nem látnak egyebet, mint egy boly
hangyát. Ha pedig alább szállnak, onnan lepuskázzák őket a mostani
rettenetes fegyverekkel. A mostani puskagolyó izzó, az fölrobbantja
a ballon gázát. Aztán a legtöbb csapatmozdulatot éjjel hajtják
végre. A sadovai ütközet fátumát a swiebi erdőben harczolták végig,
ahol tizennégy porosz zászlóalj tartotta magát fél napon át s ura
maradt az erdőnek negyvenkilencz osztrák zászlóalj ellen, pedig
ezek oroszláni bátorsággal harczoltak s fele elhullott a
küzdelemben. Se Benedek, se Bismarck nem tudta, mi történik az
erdőben; pedig ott volt az orruk előtt. Nézték a távcsővel. A
porosz király már nyugtalan volt délfelé s odaküldte Bismarckot
Moltkéhoz, hogy kérdezze meg tőle: «mi lesz már?» De Bismarcknak
nem volt bátorsága meginterpellálni a jégembert, hanem ahelyett
megkinálta a szivartárczájával és Moltke végig ropogtatta a
szivarokat s a melyik legjobb volt, azt kiválasztotta. Bismarck
visszalovagolt a királyhoz és referált: «Jól vagyunk már. Moltke
megropogtatta a szivarokat előbb, mi előtt egyre rágyújtott».</p>
<p>Maslovédnél a nagyváradi ezredet félóráig lövette a szomszéd
osztrák dandár tüzérsége; nem ismert a saját katonáinkra ezer
lépésnyiről, a sík földön, fényes nappal.</p>
<p>Mi pedig Chlumnál gyönyörüségesen belementünk vállra vetett
puskával, hüvelybe dugott karddal egy porosz hadtestbe, amelyet a
magunkénak néztünk. Ez az egy eset az, amit a saját
tapasztalatomból el tudok mesélni, meg a pajtásaim utólagos
tudósításából. <span class="pagenum"><a name="Page_134" id=
"Page_134">-134-</a></span></p>
<p>Hát amit mink ki nem tudunk venni ötszáz lépésnyiről a sík
földön, hogyan tudhatná azt meg az a Mongolfièr ott a felhőben
három kilométernyi magasságából?</p>
<p>Hogy történhetett meg ilyen tévedés?</p>
<p>Hisz ez az egész szadowai ütközet a valóságos «tévedések
vígjátéka» volt (a mi részünkről), hogy mikor visszagondol rá az
ember, a fejét szeretné a falba verni s úgy kaczagni, míg bele nem
őrül.</p>
<p>Vakon mentünk neki erdőnek, mélységnek, mocsárnak, ellenségnek;
generálisaink, dandárnokaink, főtisztjeink derék emberek voltak,
hősök voltak, elől rohantak; ott hullottak el a szemünk előtt, a
Festeticsek, Brandensteinok, Groebenek; de senkinek sem használtak
dicsőséges halálukkal. Élniök kellett volna inkább!</p>
<p>Az ellenség láthatatlanul csúszott közelünkbe. Itt egy csöndes
bozót előttünk; amott egy hullámzó rozsvetés az oldalunkban, egy
kanyargó patak folyása, nefelejtses, rekettyés parttal s mikor
odaérünk, megelevenül bozót, vetés, rekettyés s emberirtó
golyózáport zúdít reánk. Amott jön mögöttünk egy kis köpönyegnyi
felhő; esik belőle a pásztás eső, aztán mikor közel jön hozzánk,
villámlani kezd, hull a zápor; igen, ágyúk villáma, golyózápor.
Annak a kis felhőnek a takarója alatt egy ellenséges dandár jött a
hátunkba.</p>
<p>Mit segíthetne itt az égbenjáró æronauta, mikor maguk a
mennybeli hatalmak is ellenünk fordulnak?</p>
<p>A «chlumi köd!» A mire a fővezér hivatkozik az ütközet utáni
jelentésében. Magam is láttam azt, ami az ellenséget láthatatlanná
tette: a ködöt. (Junius harmadikán ködöt!) Csak akkor vettük észre,
hogy a kiket utolérni sietünk, nem az osztrák sereg dandára, hanem
a poroszé, mikor azok arczvonalba fordultak felénk s elkezdtek
minket lőni.</p>
<p>Rettenetes zürzavar támadt e gyilkos meglepetésre.</p>
<p>Azt már tudtuk, hogy a hátunk mögött a poroszok nyomulnak előre.
– Azt sem a kémeink által tudtuk <span class="pagenum"><a name=
"Page_135" id="Page_135">-135-</a></span> meg, hanem maguk a
burkusok izenték meg a közénk röpített granátjaikkal. Kár, hogy
vizitkártyát is nem ragasztottak a granátokra, hogy megtudhattuk
volna, kihez van szerencsénk? Ki kopogtat odahátul? – Az a porosz
trónörökös volt.</p>
<p>Mi hosszú marschoszlopban haladtunk előre az országúton; elől
három üteg nyolcz fontos ágyu.</p>
<p>A negyedik üteg a hátvédnél volt a tartalékos huszár svadrony
fedezete alatt, melynek én voltam egyik hadnagya.</p>
<p>A porosz lovasság tömegben közeledett a vetésen keresztül.</p>
<p>Ekkor történt az a hadjáratokban hallatlan remek hőstett, a mit
Groeben ütegparancsnok véghez vitt. Egyedül a lovas ütegével,
minden lovassági fedezet nélkül, odavágtatott s támadó ellenséggel
szembe kétszáz lépésnyi közelbe; ott lekapcsoltatta az ágyuit s
elkezdett közé kartácsoltatni a támadó lovasságnak: azt elseperte,
szétzavarta; akkor a lovasság mögül gyalog zászlóaljak nyomultak
előre s elkezdték azt az átkozott gyorstüzelést a gyútűs
puskáikkal. A magában álló üteg ezekkel is elfogadta az egyenlőtlen
harczot s addig szórta a kartácsait az ellenség soraira, míg az
utolsó tüzér is el nem esett az ágyúk mellett; köztük maga az
ütegparancsnok, a hős Groeben. A nyolcz ágyu mind ott veszett, mert
a lovakat is mind lelőtték. Hanem ezzel a dicsőséges
önfeláldozással meg lett mentve a másik két üteg s azzal az egész
osztrák dandár; a csapatokat lehetett rendezni, a futamodást rendes
visszavonulásra alakítani, a lovasságot arczvonalba állítani.</p>
<p>Én ezt ott láttam körülbelől olyan távolból, mintha a svábhegyi
«Kakukk» villától néznők a vérmezőn folyó csatát. – Az valami
csodálatos érzés, egy ilyen szemünk előtt lefolyó hőstett példája;
egyszerre megszünik szivünkben minden remegés; ismeretlen tűz lepi
meg zsigereinket, szomjazzuk a vért, óhajtjuk a halált, a düh
<span class="pagenum"><a name="Page_136" id=
"Page_136">-136-</a></span> megszállja agyunkat, hogy szemünk előtt
vérben úszik az egész világ; még az eget is lángveresnek
látjuk.</p>
<p>A szemközt jövő ellen leszerelt ágyúinkat elfoglalva
visszavonult. Elérte czélját; megszállta az előttünk fekvő várost,
Chlumot, melynek a túlsó oldalán állt Benedek a táborkarával.</p>
<p>Ekkor a hátunk mögött dördültek meg az ágyúk. A visszavonulási
útunk is el lett vágva; ott közelítettek a porosz trónörökös
csapatai. Egy üteget az országúton állítottak föl: az hajigálta a
sistergő granátait közénk; fedezetéül szolgált két svadrony
testőrhuszár.</p>
<p>Mi voltunk legközelebb hozzájuk: én az ujoncz svadronyommal, meg
a negyedik lovas üteg.</p>
<p>Rendes stratégia szerint az lett volna a föladat, hogy a mi
ágyúink feleseljenek az ellenség ütegével. De már ekkor ki volt
forgatva minden taktikai szabály a kerékvágásból. Előre! hangzott a
kapitányok parancsszava; a mi huszárcsapatunk neki eresztett
kantárral vágtatott egyszerre az ellenséges ütegnek s egy
mesemondási rövid idő alatt elértük az üteget, levágtuk a tüzéreket
s azzal neki a porosz huszársvadronynak, mely átkozott nyugalommal
állt az országúton és az árok jobb oldalán.</p>
<p>Az volt a taktikájuk, hogy a másik svadrony a hátunkba kerül s
körülfogják, foglyul ejtik a mi egész csapatunkat.</p>
<p>Ekkor aztán ismétlődött ugyanaz a hősi csoda, ami egy órával
előbb a szemünk előtt végbement, a példa gyújtott: az
ütegparancsnok, aki mögöttünk járt, észrevéve, hogy a második
porosz svadrony a hátunkba akar kerülni, letért az ágyuival az
országútról s – szórul-szóra úgy, mint Groeben, – szemközt
vágtatott az ellenséggel, kartács-távolra lekapcsoltatta az ágyúit
s mind a nyolczczal közé zúdított a lovasságnak. Ugyanaz a siker! A
második porosz svadrony megharmadolva rebbent széjjel s menekült
minden irányban.</p>
<p>A mi ujoncz huszár csapatunk pedig, a porosz üteggel alaposan
végezve a dolgát, rohant a porosz lovasságra. <span class=
"pagenum"><a name="Page_137" id="Page_137">-137-</a></span></p>
<p>Flegmatikus legények azok a burkus huszárok; úgy álltak ott
glédában, mintha parádéra volnának sorakozva; még a kardjukat sem
húzták ki. Ellenben revolvert tartottak a kezükben s mikor
százlépésnyi formán lehettünk tőlük, gyorsan egymás után kilőtték
mind a hat csövét a forgó pisztolynak; nem emberre czéloztak, hanem
lóra. Az én paripám is kapott két vagy három golyót; egy az orrát
zsurolta. Ettől legjobban megvadult; fölágaskodott, a fejét
hátravetette, aztán, hogy sarkantyuba kaptam, megfordult a két
hátulsó lábán, hogy azt még a czirkuszi ló sem produkálja szebben s
azzal keresztül ugrott az országút árkán velem s vitt, – igazán
lóhalálában, – neki a sík mezőnek, aztán bele a kartácstól
szétzavart porosz lovas gomolyba, ahol egyszerre három-négy
ellenség között találtam magamat. Azok is úgy meg voltak
rőkönyödve, mint én, – ijedtében dühös az ember. Én is vágtam, ők
is vágtak. Öltem-e meg valakit? Bizony nem tudom én. A sekundansok
nem vettek föl róla jegyzőkönyvet. Azt tudom, hogy csak fejet
vágtam. Egyszer aztán én is kaptam a fejemre egy kardvágást, hogy
meglódult tőle az agyvelőm s abban a perczben a lovam összeroskadt
alattam; nem birta tovább a kapott golyókat s lerogytában engem is
maga alá szorított.</p>
<p>A porosz huszárok odább robogtak; én magamra maradtam.
Eszméletemnél voltam, de a lábamat nem bírtam kihúzni a ló hullája
alól. Láttam, hogy a magyar huszárok keresztül vágták magukat a
porosz huszárokon s azzal rohannak előre. Ki tudja hová? Sokan
elhullottak közülök; egy nehány még verekedett, a tömegtől
körülfogva.</p>
<p>A szétkartácsolt porosz lovasság mögött azonban csatárlánczban
közeledett egy csapat porosz lövész.</p>
<p>Én halálos veszedelmemben is kiváncsian néztem a következő
jelenetet.</p>
<p>A mi ütegünk kapitánya hűségesen utána csinálta Groebennek a
bravourját. <span class="pagenum"><a name="Page_138" id=
"Page_138">-138-</a></span></p>
<p>Fölcsatoltatta az ágyúkat s «előre» vezényelt. Ő támadta meg a
porosz gyalogságot, ágyúkkal, fedezet nélkül.</p>
<p>Láttam, amint a nyolcz ágyu elgördült a mezőn, közelemben.</p>
<p>A legszélső ágyu mellett lovagolt Nikkel hadnagy, a
trombitással.</p>
<p>Mint már többször fölhoztam, ennek az embernek a sorsa
végzetesen össze van fonva az enyimmel; a fátum olyan
takács-csomókat, olyan matróz-hurkokat gabalyit a kettőnk
életfonalából, hogy azt még karddal sem lehet szétoldani, mint a
gordiusi bogot.</p>
<p>Az én barátom észrevette, hogy én ott fekszem a lótól
leszorítva, vértől elborított fejjel.</p>
<p>«Állj!» kiáltá a tüzéreknek.</p>
<p>Az az egy ágyu megállítódott, a többi hét előre vágtatott.</p>
<p>Nikkel leugrott a lováról, odadobva a kantárt a
trombitásnak.</p>
<p>Azzal odarohant hozzám – megkapta két kézzel a lodingomat s
kirántott a lovam alul.</p>
<p>Egy vártüzér leugrott az ágyuról: hárman ültek rajta; odafutott
a hadnagyhoz segíteni.</p>
<p>«Csigavér!» dörmögte az öreg s kirántva a zsebéből a
dohányzacskóját, egy marék vágott dohányt vett ki belőle, azzal
teletömte a nyílt sebet a koponyámon; Nikkel hirtelen bekötözte azt
a zsebkendőjével. Akkor aztán fölültettek az ágyura, a három tüzér
közé.</p>
<p>Ezzel annyi idő telt el, hogy az alatt a másik hét ágyu egészen
kartács-lőtávolra érhetett az ellenséghez.</p>
<p>De a hét ágyu közül csak kettőnek volt ideje egy lövést tenni az
ellenségre.</p>
<p>Egy percz alatt (egyetlen egy percz alatt) halomra volt lőve
mind a hét ágyúnak valamennyi tüzére, szekerésze, lova. Maga az
ütegparancsnok is megöletett. Ime a Groeben bravourjának az
ismételt előadása.</p>
<p>Csak az az egy változat volt benne, hogy innen egy <span class=
"pagenum"><a name="Page_139" id="Page_139">-139-</a></span> ágyut
megmentettek: a Nikkelét, mely nem került a gyútűs puskák
hordtávolába.</p>
<p>Nikkel, látva a katasztrófát, «fordulj»-t vezényelt s az
egyetlen megmaradt ágyuval visszavágtatott a dandár zöméhez. Az én
életemet is megmenté.</p>
<p>Nagy áldozatot hozott vele a barátságnak, mert az bizonyos, hogy
e miatt legalább is megrovást fog kapni. Hogy merte megmenteni azt
a nyolczadik ágyut? Holott neki az volt vezényelve, hogy rohanjon a
bizonyos halálba, veszszen el ő is ott, a hol a társai! A katona ne
okoskodjék, ne szemfüleskedjék; hanem teljesítse vakon a
parancsszót. Bizonyosra vehető, hogy szegény Nikkel azzal, hogy az
ágyuját hazahozta s hogy engem is fölszedett: eljátszotta az egész
katonai karrierjét.</p>
<h3>II. MIRRHA.</h3>
<p>Jó lesz talán erről az unalmas thémáról nem beszélni többet (a
háboruról.)</p>
<p>Nem töltött káposzta ez, hogy mentül többször fölmelegítik,
annál ennivalóbb legyen.</p>
<p>Csak is annyiban tartozott ez a véres epizód az én tréfás
regényemhez, hogy urát adhassam, hogyan kerültem én az én Mirrhám
ismeretségéhez.</p>
<p>Königgräczre vonultunk vissza. Azt mondják, hogy nagyon keserves
utazás volt. Én nem tudok róla semmit, mert eszméletemen kivül
érkeztem oda. A kórházak már mind zsufolva voltak sebesültekkel. A
magánosok samaritánus érzelméhez kellett folyamodni. Engemet egy
zsidó házalóhoz szállásoltak be.</p>
<p>Soha derekabb emberrel nem találkoztam az életemben.</p>
<p>Ő maga batyuval hordta a hátán az úri házakhoz a kelméket;
közvetített ezüstneműt, ékszervásárlást; antik butorokat szerzett
és eladott; egész nap talpon volt, járta az utczákat és emeleteket,
de uzsorával semmi szín alatt <span class="pagenum"><a name=
"Page_140" id="Page_140">-140-</a></span> nem foglalkozott;
tékozlókkal, bolondokkal szóba sem állt; csak ebédre, vacsorára
került a családjához haza; akkor aztán együtt voltak mind. Volt két
fia, meg egy leánya; özvegy volt. – A leánya vitte a háztartást. A
fiúk iskolába jártak. Mikor hazajöttek az iskolából, akkor velük
együtt érkezett meg egy nevelő, aki a tálalás idejéig a franczia
nyelvből leczkét adott nekik s korrepetálta velük a tanulmányaikat.
Mikor az apa hazaérkezett a hátán a batyuval, a leány föltálalta az
ételt; addig főzött a konyhában. A nevelő is ott étkezett. Egyfélét
ettek; de az jól volt elkészítve. Ebéd után jött a zongoramesternő
s a leánynak leczkét adott; azalatt a fiúk mathesist tanultak a
nevelő felügyelete alatt.</p>
<p>Az a batyuhordó zsidó a fiainak nevelőt, a leányának
zongoramesternőt tartott. Délután a leány himzett. Pénzt keresett
vele.</p>
<p>Egy szobában laktak mind a négyen, abban volt három ágy; az
egyik tolófiókkal ellátva, a két fiú számára. Volt még egy másik
szobájuk is, de az zárva volt rendesen. Abban álltak az apa
mindenféle árúczikkei: kelmék, szőnyegek, ékszerek, ezüstneműek,
régiségek zsufolva.</p>
<p>(Én nem szeretem regényben a nagyon aprólékos részletezést; azt
rendesen olvasatlan átlapozom; de ezek mind hozzátartoznak az én
történetemhez. Én ebben a szobában töltöttem el egy egész
hónapot.)</p>
<p>Mikor ide hoztak, eszméletemen kivül voltam. Késő éjjel volt,
mire Königgräczbe bevergődtünk. Hogy kerültem ehhez a házhoz, azt
nem tudom. Már akkor a sebláz előfogott, hagymázban voltam. Csak
arra emlékezem, hogy óra számra – egy örökkévalóságig vert az eső s
az nagyon rossz volt; rázott a kocsi, az még rosszabb volt; egyszer
aztán száraz ruhát adtak rám, az jól esett; meleg ágyba fektettek,
az meg épen boldogság volt.</p>
<p>Abból az ágyból a zsidóleány kelt föl, a kit én Mirrhának hívok.
Azért volt olyan meleg a helye. <span class="pagenum"><a name=
"Page_141" id="Page_141">-141-</a></span></p>
<p>A három ágy közül egyet át kellett engedni a sebesültnek, a
leány engedte át a magáét.</p>
<p>Ő maga pedig azután úgy aludt, hogy három széket oda fordított
az átengedett ágy felé s azokra feküdt. Egyuttal ápolónőm is
volt.</p>
<p>Én napokig teljes deliriumban voltam.</p>
<p>Azokból a chaotikus lázálmokból különösen egy vizio maradt meg
állhatatosan a fejemben. Vannak olyan nagy iskolai térképek, a
miken a földnek mind a két félgömbje látható egymás mellett.
Minthogy a föld felületének nagyobb része tenger, a két földgömbön
a kék szín uralkodik.</p>
<p>Ezt a kettős kék szférát láttam én minduntalan hagymázos
ködképeim között újra meg újra megjelenni. Majd mint kidomborult
félgömböket, a mik a véghetetlenségből közelítenek felém; látom az
ismeretlen virányokat bennük, beléjük szédülök, a lelkemet
kivonzzák belőlem; rettegek tőlük, ha még közelebb jönnek, apróra
fognak törni, ha rám esnek, összezúznak; majd meg úgy látom, mint
két távozó világot, a mi már fölvette magába a lelkemet s viszi
magával a végtelenségbe; látom egyre kisebbé lenni és még mindig
látom benne a kék tengert, a zöld ligetet, kétségbeejtő
miniaturában; a félelem, rettegés, a vágy és a gyönyör pokolbeli
korcsszülött érzése kínoz, akár közelíteni, akár távozni látom. Ki
akarom találni a láz fantáziájával, hogy mi az, a mit látok? Egy
iszonyú nagy bagolynak a két világító szeme? Egy óriási bálvány
istennőnek: Mylittának, Astarténak a szemei zafirból?</p>
<p>Míg egyszer aztán napok múlva, mikor az erős természet győztes
maradt a halálküzdelemben, agyamról eltisztult a hagymáz, egy
egészséges, hosszú, álomlátástalan alvás után fölvetettem a
szempilláimat s láttam a szemeimmel valódi világot; akkor tudtam
meg, hogy az a két csodálatos szféra, a mi untalan visszatér
hozzám, a szegény kis Mirrhának a két szeme. <span class=
"pagenum"><a name="Page_142" id="Page_142">-142-</a></span></p>
<p>Nem tudom én ennek az arczát leirni.</p>
<p>Van egy díszművem; régi már, amikor még az aczélmetszetek
divatban voltak. (Micsoda idealis kor volt az! Most már
leszorította a gyönyörű aczélmetszeteket az utálatos heliogravür.)
A könyv czime: «Die Frauen der Bibel». Abban van «Miriám» képe.
Ehez hasonlított tökéletesen az én Mirrhám.</p>
<p>Joggal nevezhetem az én Mirrhámnak.</p>
<p>Soha egy nő sem volt oly igazán, oly érdek nélkül, ok nélkül,
gyönyör nélkül az enyim, mint ez a szegény kis zsidólány. Aki egész
éjeket ott virrasztott át mellettem, egy halálos sebben nyavalygó
férfi mellett; ápolt, mintha anyám, mintha testvérem volna. Nem
kérdezte, szokás-e az? összefér-e az illendőséggel, amit velem
tesz? Nem gondolt rá, hogy ez a nyomorék, akiért ő nőiségét
föláldozza, ha az ő ápolása mellett fölgyógyulhat, nem lesz-e
fenevaddá? nem fogja-e azt a szép fehér kezet megmarni, melyet az
én véremen kivül más szenny nem ért soha?</p>
<p>Majd beszélek még erről többet.</p>
<p>Mikor legelőször eszmélni kezdtem arra, amit a szemeimmel látok,
mosolygó arcza ragyogott elém. Azt mondta, hogy a doktor
megengedte, hogy levest kapjak. Azt hozta elém csészében. Az egyik
kezével a fejemet fölemelte, a másikkal úgy itatott. Előbb maga
belekóstolt a levesbe, hogy nem forró-e?</p>
<p>Azután tiszta inget adott rám. Hol vette? Nem tudom. Mert az én
exuviáimat valahol a burkusok mutogatták trofeumaik között.</p>
<p>Majd megujította a jégburkot a fejemen. (Még akkor Semmelweisz
antiszeptikus kötőlékei nem voltak használatban.)</p>
<p>Az alatt megérkezett a zsidó orvos. (A tábori orvosok a
kórházakban voltak elfoglalva a tömérdek sebesülttel; azt sem
győzték.)</p>
<p>Az orvos igen jó modorú ember volt. Megvizsgálta a sebemet. Meg
volt velem elégedve. Megbiztatott. <span class="pagenum"><a name=
"Page_143" id="Page_143">-143-</a></span></p>
<p>– Hadnagy úr szerencséről beszélhet. Uszögtől vagy orbáncztól
féltettem; de az szerencsésen elmult; a seb rendes lefolyással
gyógyul. Önnel igazán csoda történt. Csak legyen nyugodtan.</p>
<p>Én magamban gondoltam valamit.</p>
<p>«Csoda bizony! Amuletem volt! Az szabadított meg.»</p>
<p>Az orvos aztán utasításokat adott Mirrhának, hogy miket kövessen
el velem. Azzal magunkra hagyott. A fiúk iskolában voltak, az apa
ócska fehérnemüeket vitt a kórházba, amit hitsorsosai és
kuntsaftjai között gyüjtött össze, mint samaritánus adományt; arra
van most legtöbb szükség. A leány tépést csinált a himző
asztalánál. Az most a legdivatosabb mulatság.</p>
<h3>III. A HEROIKUS KÚRA.</h3>
<p>Mondjuk, hogy «lókúra»; minthogy rajtam lett végrehajtva. Jó
sikerrel.</p>
<p>De ezt nem a zsidó doktor követte el velem. Nem is Mirrha. Majd
rájövünk arra.</p>
<p>Nekem a doktor mondása motoszkált a fejemben.</p>
<p>Önnel csoda történt.</p>
<p>Az eszmetársulat egyenesen rávezetett az amuletemre.</p>
<p>«Kisasszony!» susogtam az ágyból.</p>
<p>Szó nélkül odalebbent hozzám s rámhajolt, hogy hangos beszéddel
meg ne erőltessem magamat.</p>
<p>– Nem tudja kegyed, hogy mikor idehoztak s a ruháimat levetették
rólam, mi történt a dolmányom zsebében található
pugyillárisommal?</p>
<p>– De igen. Az a tüzérhadnagy úr, aki önt idehozta, kivette a
tárczát önnek a dolmányzsebéből s átadta az atyámnak megőrzés
végett. Az atyám megszámlálta, hogy mennyi pénz van benne s erről
elismervényt adott a hadnagy úrnak.</p>
<p>Ez engem nyugtalanított. <span class="pagenum"><a name=
"Page_144" id="Page_144">-144-</a></span></p>
<p>– Nem találtak abban a tárczában egy levelet is, borítékba
téve?</p>
<p>– Úgy tudom, hogy igen.</p>
<p>– Nem nyitották föl a borítékot?</p>
<p>– Nem.</p>
<p>– A hadnagy sem tekintett bele?</p>
<p>– Az sem.</p>
<p>Megkönnyebbült a lelkem a biztosításra.</p>
<p>– Kisasszony! Nem kaphatnám én a kezemhez azt a borítékba tett
levelet?</p>
<p>– Most rögtön nem. Mert az apám önnek a tárczáját mindenestől
elzárta egy Wertheim-ládikóba s annak a kulcsát átadta a hadnagy
úrnak, akit úgy hínak, hogy Nikkel.</p>
<p>– Nem szokott Nikkel hadnagy úr hozzám ellátogatni?</p>
<p>– Minden reggel hat órakor. Máskor szolgálatban van. Ma már volt
itt. Önnek türelemmel kell lenni holnap reggelig.</p>
<p>E szerint én egy egész éjjel kénytelen vagyok nélkülözni az
amuletjeimet.</p>
<p>Mikor a halállal küzdöttem, az általános érzés az idegeimben
hasonlított a gyönyörhöz. Emberfölötti bátorságot éreztem a
lelkemben. Hivogattam kézszorításra azt a rejtélyes alakot, akit a
klasszikus korban angyalnak ábrázoltak, lefelé fordított fáklyával,
mi pedig rémalaknak festünk. Mindegy volt, akármelyik jön; itt a
kezem. Lássuk, melyikünk lesz, aki nem állja ki a másiknak a
kézszorítását? Diák koromban sokszor próbáltam ezt. Nem volt
pajtás, aki a kézszorításom elől vissza ne huzódott volna. Ugy
látszik, hogy ő kegyetlensége sem állhatta ki. Visszavonult.</p>
<p>Mikor aztán gyógyulásra váltam, akkor az ellenkező érzés vett
rajtam erőt, az elüzhetetlen félelem. Olyan rettegővé lettem, mint
egy rossz kölyök, aki a mumustól fél. Tárgytalan, alaktalan rémek
kisértettek.</p>
<p>Legkinzóbb aggodalmam volt az, hogy az amuletem <span class=
"pagenum"><a name="Page_145" id="Page_145">-145-</a></span> nincsen
velem. Az a kettős arczkép. Ha azt ide tehetném a szivem fölé, az
engem megoltalmazna. Pedig olyan közel van hozzám, itt a
mellékszobában. De be van zárva. Egyre azon törtem a fejemet, hogy
lehetne egy Wertheim-ládát kulcs nélkül fölnyitni. Egy egész hosszú
éjszakát kell végig kinlódnom, míg hozzá juthatok.</p>
<p>Az elmult éjszakákon mély lázas álmaim voltak. Ezen az új
éjszakán egy perczre sem birtam elaludni.</p>
<p>Mirrha nem győzte az arczomról törülgetni a verítéket.</p>
<p>Ott volt mellettem a három székből csinált fekhelyén.</p>
<p>Minden óraütésre hozta az orvosságot, amit csöppenkint
megszámlálva kellett beadni. Koronkint megujította a jeges
borítékot a koponyámom. Éjjeli mécs égett az éjszekrényen. Ha
szomjaztam: czitromvizet adott. Nem birtam az álmatlanságot
eltürni. Arra kértem, hogy beszélgessen velem.</p>
<p>Ugyan miről konverzáljon egy fiatal leány egy idegen seblázas
férfival egy mélységes éjszakán át?</p>
<p>– Van önnek édes atyja? kérdé Mirrha.</p>
<p>– Nincs.</p>
<p>– Hát anyja?</p>
<p>– Azt soha sem ismertem.</p>
<p>– Hát azért lehetett ez?</p>
<p>– Micsoda?</p>
<p>– Hogy ön ide jutott.</p>
<p>– Aki csatába megy, ide jut.</p>
<p>– Hát minek ment ön oda?</p>
<p>– Mert oda kommandiroztak.</p>
<p>– Valóságos katonatiszt ön?</p>
<p>– Nem. Jogász vagyok. Még iskolába járok.</p>
<p>– Lássa, az én bátyáim is iskolába járnak; az egyik orvos akar
lenni, a másik kereskedő; ezeket nem viszik soha a csatatérre.</p>
<p>– Hogy lehet az?</p>
<p>– Úgy lehet, hogy az én apám mind a kettőért lefizette a
katonaváltság-dijat, az ezer forintot. Pedig az én apám
<span class="pagenum"><a name="Page_146" id=
"Page_146">-146-</a></span> szegény ember. Nehezen keresi a pénzt.
Mégis összezsugorgatta azt a két darab ezrest, amit törvény
szerint, igazság szerint váltságul letesznek az olyan fiakért,
akikből a szülőik nem akarnak katonát csinálni. Hát önöknél nem
ismerik ezt a törvényt?</p>
<p>(«Ezt a törvényt? A «lex Schmerlingiánát». Melynek érvényében
ezerforint lefizetésével minden gondos családapa megszabadíthatja a
jobb sorsra szánt magzatját a haza védelmének, a trón
oltalmazásának véres kötelessége alól. Menjenek verekedni, akiknek
a dulakodás a passziójuk; akiknek a világ egy nagy korcsma s a
mulatság vége fejbeverés. – Oh te bölcs államférfi, te jóltevője az
intelligens ifjuságnak! De kár, hogy nem vagy itt már. – Most nem
volna rajtunk a keserves 25: – már tudniillik nem a hajdani
olvasatlan 25, hanem a nagyon is agyonolvasott 25. §.)</p>
<p>(Ugyan kérlek, könyökölj oldalba, hogy ne politizáljak!)</p>
<p>Valahogy mégis csak rám virradt a reggel; egész éjjel a Mirrha
tartott mesével, napi hirekkel, suttogva, hogy a többieket föl ne
zavarja, akik a szobában alusznak.</p>
<p>Négy órakor már világos volt. Mirrha legelébb fölkelt, kiment a
konyhába; valószinüleg ott végezte el a toilettjét. A diákok öt
órakor keltek, s neki feküdtek a könyveiknek. Félhatra fölkelt az
apa, s egy óra-negyedig fenhangon imádkozott. Akkor bejött a
konyhából Mirrha a tejes kannával; az asztalra tett csészéket tele
töltötte, a zsemlyés kosarat föltette; három percz alatt mindenki
végezte a reggelijét; a fiúk hónuk alá csapták a könyveiket,
elsiettek; a házaló vállára vette a batyuját s ment üzérkedni.
Mirrha az én számomra köménymagos levest főzött, ami nekem nagyon
jól izlett.</p>
<p>A mint az óra hatot ütött, sarkantyus lépések hangzottak a
konyhában; kopogtattak: «szabad». Az ajtón belépett Nikkel.</p>
<p>– Nos, öreg ház! Hisz te már egész helyre-legény <span class=
"pagenum"><a name="Page_147" id="Page_147">-147-</a></span> vagy! –
szólt, mikor meglátta, hogy már levest kanalazok. – Kisztihand
Frájla.</p>
<p>– Csakhogy itt vagy! – rebegtem én, elsoványult karomat eléje
nyujtva.</p>
<p>Mirrha azonban egyszerre kifutott a szobából, oly rögtönösen,
hogy el nem tudtam gondolni, mi lelte?</p>
<p>Én nem találtam ki az ő gondolatját; de ő kitalálta az enyimet.
Az apja után szaladt az utczára, hogy visszahivja.</p>
<p>– Add ide pajtás azt a kulcsot, a mit magadhoz vettél, mondám
Nikkelnek. – A tárczámat szeretném megkapni, a mi el van zárva.</p>
<p>– Sürgetős szükséged van rá?</p>
<p>– Igen sürgetős.</p>
<p>– Csakhogy a szobakulcs meg a gazdádnál van s az a mai nap csak
estefelé kerül haza. Most beszéltem vele az utczán.</p>
<p>– Csak estére! – sóhajték föl. – Hát még egy egész nap ne birjam
a talizmánomat!</p>
<p>– Miért olyan sürgetős neked az a tárcza? Ha pénz kell: adhatok.
Nálam van a nyolczadik üteg pénztára, s a legénységnek igen nagy
oka van rá, hogy a lénungját benn hagyja.</p>
<p>(Az ám! Azok már igen szépen el vannak kvártélyozva a chlumi
pázsit alatt.)</p>
<p>– Nincs nekem pénzre szükségem; mire fordítanám? Hanem egy
levelet szeretnék belőle kivenni; abban van egy arczkép.</p>
<p>Erre a szóra elébb elnevette magát Nikkel, aztán egyszerre
komoly feszességet vont az arczára.</p>
<p>– Jaj, de gyerek vagy! – De ilyenek ám a többi sebesültek is
mind: valóságos gyerekké lesznek, mikor gyógyulni kezdenek. Képes
könyveket kérnek, meg játékszereket, muzsikáló szájharmonikát. Hát
neked meg arczkép kell. Szép hölgy arczképe?</p>
<p>– Meg egy szép gyermeké, – rebegtem én. <span class=
"pagenum"><a name="Page_148" id="Page_148">-148-</a></span></p>
<p>– Meg egy szép gyermeké? – ölbeli babáé?</p>
<p>– Ez az én amuletem, – mondám én, a jó barát kezét megszorítva
forrón.</p>
<p>Ő pedig olyan kiállhatatlan gunyos szánalommal nézett az
arczomra, hogy kedvem lett volna fölugrani s a torkát megragadni.
Észrevette, hogy orrolok.</p>
<p>– Jól van, jól, pajtás. Nem csufollak én ki azért, hogy babonás
vagy. Én is az vagyok. Nekem is itt van a tárczámban egy ilyen
amulet. Egy arczkép. Addig is, míg a magadéhoz jutsz, odaadhatnám
kölcsön az enyimet.</p>
<p>S kivette a belső zsebéből a nagy pugyillárisát, a miben az üteg
kasszája volt.</p>
<p>– De még sem «most még». – Dörmögé ismét visszadugva a
bőrtárczát a zsebébe.</p>
<p>Különben sem fogadtam volna el ezt a kölcsönt.</p>
<p>– Te szamár! A te amuleted engem nem idvezít.</p>
<p>– No hát csak gyógyítson meg a magadé.</p>
<p>Ezalatt Mirrha visszaérkezett az apjával, a kit utolért az
utczán.</p>
<p>A házaló azt hitte, hogy becsületbeli adósságot kell
visszafizetnem, azért akarok olyan sürgetősen hozzájutni a
tárczámhoz. Ha tudta volna, hogy csak egy arczképrejtő levelet
akarok belőle kivenni, bizony nem czepelte volna vissza a
batyuját.</p>
<p>A Mirrha kitalálta a kivánságomat. Hisz egész éjjel arról
hallott fantáziálni.</p>
<p>Akkor aztán fölnyitották a szobát és a ládát; a gazdám kezembe
adta a tárczámat. – Nagyon furcsán csóválta aztán a fejét, mikor
azt látta, hogy a pénzhez hozzá sem nyulok, csak egy levelet veszek
ki a tárcza rejtekéből; azt elébb az ajkamhoz szorítom, s aztán az
ingem alá csusztatom. Aztán a tárczát ismét visszatettem a
kezébe.</p>
<p>A jó ember magasra emelte a kezeit, halkan mormogva:</p>
<p>«Min haólám wead haólám» (Egyik örökkévalóságtól a másikig.)</p>
<p>Azután ismét bezártak ládát, ajtót, s a házaló és Nikkel
<span class="pagenum"><a name="Page_149" id=
"Page_149">-149-</a></span> együtt hagyták el a szobát. Én egyedül
maradtam Mirrhával. Most már nem egyedül.</p>
<p>Mert ő is ott volt: – Passiflora.</p>
<p>Akkor aztán, a mint ez a bűbájos amulet ott feküdt a szivemen,
egyszerre meglepett az álom; a szemeim leragadtak s aludtam oly
mélyen, csöndesen, hogy semmi zaj körülöttem föl nem
ébresztett.</p>
<p>Mikor végre fölneszeltem az álmomból, azt láttam, hogy a nap
besüt az ablakon.</p>
<p>A mint nyüzsögni kezdtem, Mirrha odajött hozzám.</p>
<p>– Reggel van már? – kérdezém.</p>
<p>– Nem! Este van. Hét óra lesz.</p>
<p>Tehát tizenkét órát aludtam egy huzomban.</p>
<p>– Nem akartam önt fölkelteni, olyan jól aludt. Az orvos is itt
volt az alatt. Azt mondta: Többet segít most az álom minden
orvosságnál. – (Ah az én amulétom!)</p>
<p>No de mondhatom, hogy rossz amuletet választottam magamnak.
Először fejbe hágy vágni a burkusnak, azután meg még betegebbé
tesz, mikor azt várom tőle, hogy meggyógyítson. Úgy nyomja a
szívemet, mintha a hét főbűn terhét viselném rajta.</p>
<p>Egészen nyomorultnak érzem magamat. Az orvos azzal biztat, hogy
a sebem egész normális hegedési procedurát követ; én pedig
ellenkezőleg azt érzem, hogy napról-napra jobban közeledem a
végemhez.</p>
<p>Egyszer Mirrha odahozta elém a tükört. Én kivántam. Nem ismertem
magamra. Hisz ez az a bizonyos Lázár! Ebbe a pofába ugyan nem lehet
oka senkinek se beleszeretni!</p>
<p>Végre rájött az orvos, hogy valami nehéz kedélybajnak kell a
gyógyulás utjába állni. Neki persze nem gyóntam azt meg.</p>
<p>De a Mirrha egyszer-egyszer rajtakapott, hogy a vánkosom alá
tett arczképet előhúzom, nézegetem s utána még nyugtalanabb leszek.
Ápolóm volt: ez jogot adott neki, hogy kivallasson. <span class=
"pagenum"><a name="Page_150" id="Page_150">-150-</a></span></p>
<p>– Úgy-e bár, önnek az a fénykép okoz nyugtalanságot?</p>
<p>Olyan szivbeli jósággal kérdezett, hogy válasz helyett odaadtam
neki a fényképet.</p>
<p>Elbámult rajta.</p>
<p>– Ez az ön felesége? kérdezé, még nagyobbra csinálva a szemeit,
mint maguktól voltak.</p>
<p>– A gyermek az enyém. A nő szinésznő. A gyermeket elhagyta
dajkaságba. Maga elment komédiázni. És engem most az a gondolat
kinoz, hogy ha én itt meghalok, ez a szegény kis gyermek
nyomorultul el fog pusztulni. Ki gondoskodik róla tovább?</p>
<p>– Majd beszélek én erről az apámmal. Ő tud ezen segíteni.</p>
<p>Azt mondtam rá, nem bánom; de nem volt semmi hitem hozzá, hogy
egy házaló mit segíthetne ezen a bajon.</p>
<p>Hanem a házaló egyuttal az Assicurazioni Generali ügynöke is
volt s a leánya értesítése után kész tervet hozott elém.</p>
<p>– Ön egy újszülött sorsát akarná biztosítva látni. Van arra
mód.</p>
<p>Azzal előkereste a prospektusból az idevonatkozó tabellát.</p>
<p>«Havonkinti husz forint ellátási díj ujszülöttnek mennyi
időre?»</p>
<p>– Hát mennyi időre? Amíg férjhez nem megy.</p>
<p>«Évi befizetés ennyi.»</p>
<p>– Hát az egyszer mindenkorra leteendő összeg?</p>
<p>Rákeresett: ennyi.</p>
<p>«Azon esetben, ha a biztosító elébb meghal?» Ennyi.</p>
<p>– De ha a biztosító még kiskoru, s az összeget le nem
teheti?</p>
<p>– Tehet végrendeletet, mint kiskoru is s azt az örökösök
tartoznak teljesíteni.</p>
<p>Ez jó megoldás lesz.</p>
<p>A házigazdám magára vállalta, hogy az egész ügyet egy
<span class="pagenum"><a name="Page_151" id=
"Page_151">-151-</a></span> közjegyzővel rendbehozza; nyugodt
lehetek felőle. Több ilyen esetnél volt már közbenjáró.</p>
<p>Ezzel nagyon megnyugtatott. Megjött az étvágyam s éjszaka tudtam
aludni.</p>
<p>Másnap a házigazdám már az elkészített okiratokkal jött hozzám,
a mik aláirásomra vártak. Ott volt a végrendelet is, melyben a
keresztlevélben megnevezett gyermek javára 240 frt évi járadék
biztosíttatik férjhezmeneteléig.</p>
<p>– Hát férjhezmenetelekor? Egy kelengye? kérdezé az ügynök.</p>
<p>– Az is jó lesz.</p>
<p>– Mennyi? Tizezer forint?</p>
<p>– Legyen húszezer.</p>
<p>– Szép.</p>
<p>– Örököseim, akiket nem ismerek, kétszázezer forint készpénzt
lelnek utánam; abból kifizethetik jó lélekkel.</p>
<p>Most még csak a testamenti executort kellett megnevezni az
okiratban.</p>
<p>Én egyenesen Nikkelre gondoltam. Ő már értette az én dolgomat.
És nagykoru volt.</p>
<p>– Nagyon helyes, mondá a házaló. Mirrha is azt mondta rá, hogy
az lesz a legjobb.</p>
<p>Én nem akartam holnap reggelig várni, amikor Nikkel a szokott
órában eljön meglátogatni, hanem arra kértem a házi gazdámat, hogy
keresse föl rögtön a barátomat s amint az hivatalától szabadulhat,
hozza ide, a közjegyzővel együtt.</p>
<p>Nyugtalan voltam. A hegedő seb úgy lüktetett a fejemben, mintha
minden érütés egy pőrölycsapás volna. Attól féltem, hogy holnap
reggelig meghalhatok s akkor mi lesz abból a nyomorult
féregből?</p>
<p>Délután előkerült a házigazdám Nikkellel és a közjegyzővel
együtt.</p>
<p>– Nos öreg! Hát mi az a sürgetős dolog? Nyakunkon a burkusok?
kiabált a pattantyus, brutális tréfa hangján. Miért hivattál olyan
sürgetősen? <span class="pagenum"><a name="Page_152" id=
"Page_152">-152-</a></span></p>
<p>Hát ha már akkor meg lett volna irva a «Kőszivü ember fiai»
regény, azt hihetné valaki, hogy abból plagizálom ezt a jelenetet,
a mi akkurát úgy folyott le (részemről), a hogy ott le van irva egy
halálra sebesült vitéz kétségbeesésének tüneteivel, aki könnyelmü
anyjától elhagyott porontyát pajtása védelmébe ajánlja.</p>
<p>«Ennek a gyermeknek a sírása még a föld alatt sem enged
nyugodnom!»</p>
<p>No de én ezt nem loptam Palvitz Ottótól; mert ez két évvel előbb
történt, mint az említett regény iródott; ez én nekem saját szájból
szakadt mondásom, s az egész jelenet az én eredeti invenczióm.</p>
<p>De a befejezése a scénának aztán erősen különbözik attól a
másiktól. Annyit mondhatok, hogy sokkal drasztikusabb amazénál.</p>
<p>Jelen voltak e drámai előadásnál Mirrha, az atyja, Nikkel, a
közjegyző, aztán meg én.</p>
<p>Nikkel végighallgatta az egész expektorácziómat, az ágyam szélén
ülve; a közjegyző az asztalnál ült a dokumentumokra könyökölve; a
házigazda a biztosítási kötvényt szorongatta a kebeléhez. Én
előhúztam a vánkosom alól az én ereklyéimet: a Passiflora levelét,
az arczképet, a keresztelőlevelet, s mindazokat Nikkelnek nyujtám,
kérve, hogy mellékelje az aktákhoz, mint dóczékat.</p>
<p>Nikkel elolvasta a levelet, megnézte az arczképet, a
keresztlevélbe is belenézett s aztán ledobta mind a hármat az
asztalra.</p>
<p>A közjegyző hivatalos applombbal intézé hozzá a kérdést:</p>
<p>– Elvállalja ön a testamenti executor szerepét?</p>
<p>– Dehogy vállalom!</p>
<p>Mindenki bámulva nézett rá; én elszörnyedve kiáltottam rá:</p>
<p>– Nem vállalod el?</p>
<p>Nikkel körülnézett, mintha a jelenlevőket akarná fölkérni, hogy
vonuljanak át a másik szobába; hanem aztán vállat vont s cynikus
egykedvüséggel mondá: <span class="pagenum"><a name="Page_153" id=
"Page_153">-153-</a></span></p>
<p>– Eh mit? Komédia! legyen hozzá publikum.</p>
<p>Azzal odalépett hozzám, megfogta a kezemet erősen.</p>
<p>– Nem biz én pajtás, nem leszek a testamentomod végrehajtója.
Először is azért, mert neked semmi okod sincs végrendelettel
foglalkozni. Meg fogsz gyógyulni. Két hét múlva lovon ülhetsz, s
aztán élhetsz akár Matuzsalem koráig, ha csak párbajban agyon nem
lőnek. Verd ki a fejedből ezt a hőbörtös gondolatot. Ami pedig azt
a lelkifurdalást illeti emiatt az árva poronty miatt, nyugtasd meg
magadat egészen, nem a te bűnöd az, hanem az enyim. A hozzád irt
levél, meg a keresztelőlevél két hónappal későbbi keletü, mint a
születési nap. Hasonló arczképet én is kaptam, csakhogy hat héttel
hamarább, mint te. Itt van. Nézd meg. S hogy még bizonyosabb légy
felőle, itt van a levél is, amiben az arczképet küldték, olvasd
el.</p>
<p>Elém tárta a levelet, Passiflora ismerős czifráival. Csak a
megszólítást olvastam el belőle: «Kedves kis szamaram!»</p>
<p>– Kedves kis szamaram!</p>
<p>Föl akartam ugorni az ágyból. Nikkel lefogott, s a két szemével
az én szemembe nézve mezmerizáló erővel, a szájamba beszélt.</p>
<p>– Igen is: «Kedves kis szamaram»; te pedig voltál az ő «nagy
szamara»; most is az vagy, akit egy szívtelen komédiásné megbűvölt
s te meg akarsz halni csupa szuggesztioból.</p>
<p>– Megöllek! hörgém dühösen; aztán, hogy nem tudtam a sovány
kezemet az ő erős markából kiszabadítani, elbágyadtan rebegém:
«megöltél».</p>
<p>Nikkel pedig megcsókolta jobbról, balról az orczámat s gyöngéden
sugdosá az arczomba:</p>
<p>– Dehogy ölsz te meg engem, dehogy öltelek én meg téged, pajtás.
Meggyógyítottalak. Tudom, hogy heroikus kúra volt: lókúra; de hát
neked az kellett. Már most nevessünk egymás szemébe egyet. Nem
eresztelek el <span class="pagenum"><a name="Page_154" id=
"Page_154">-154-</a></span> addig, amíg nem nevetsz. Hahaha! Nevess
te is. Megcsiklandozzalak?</p>
<p>A két férfi a jelenet kezdetén úgy megijedt, hogy mind a ketten
átfutottak a benyilóba. Mirrha pedig az ablakmélyedésbe húzta
magát, és onnan nézte az én tehetetlen dulakodásomat Nikkellel.
Annyi helyes érzéke volt, hogy nem jött segítségemre. Megértette,
hogy a Nikkel most engem gyógykezel: massziroz.</p>
<p>Aztán én is megcsókoltam Nikkelnek az arczát.</p>
<p>Ekkor aztán elbocsátotta a kezeimet; megigazította a fejemen a
félrecsuszott köteléket.</p>
<p>– No lásd fiacskám! Milyen jó volt, hogy azt a tályogot
fölmetszettük. Hadd tisztuljon a rosszaságtól a véred. Ugye, hogy
nem szur már ott belül? Ha fáj még, csak szólj! Még mélyebbre is
vághatok a késsel. Akarod, hogy elmondjam, mennyit nevettünk
fölötted, rajongó bolondon, aki elhagytad magaddal hitetni, hogy
egy pattantyus hadnagy olyan gyáva egy szép, ingerlő hölgygyel
szemben, hogy nem érdemelné egy napig a császár kenyerét, ha az
ellenséggel szemben is olyan gyáva volna? És te azt elhitted, még
czitáltad is a szemembe. No hát már most végy egy nagy lélekzetet!
No még egyet. Azután majd fordulj a fal felé s aludjál szépen. Azt
a lelkiismeretmardosást hagyd egészen én nekem. Az én lelkem
pachidermis, vastagbőrü. Tudod, hogy a disznó nem fél a
kigyómarástól; megeszi a kigyót mérgestől együtt. Ne legyen neked
szívfájásod amiatt a gyerek miatt. Majd pártját fogják annak. A
szinésznő leánya már féléves korában annyit tud komédiázni, hogy
lefőz vele mindenkit; egy éves korában már énekel, másfél éves
korában balletet tánczol és zsarnoka lesz a háznak mindvégig.</p>
<p>Ennyi gyöngédség után még sem mondhattam neki egyebet, mint azt,
hogy «óh te országos gazember!»</p>
<p>– Országos gazember vagyok? Azért, hogy ideje korán fölnyitottam
a szemedet? Azért, hogy nem engedtem rajtad azt a tréfát
elkövettetni, amit a parasztasszonyok <span class=
"pagenum"><a name="Page_155" id="Page_155">-155-</a></span>
praktikáznak, mikor a kotló elhagyja csibéit s akkor egy kappannak
pálinkás zsemlyét adnak? Akkor lettem volna ugy-e becsületes ember,
hogyha engedlek utána szaladni? rádhagyom, hogy vedd el? add neki a
nevedet? Magam pedig ott maradok becsületes házibarátnak? S aztán
játszom veled azt a gyermekkori bujosdit, amihez azt a nótát
énekeltük: «eb hátán fecskefészek, minden ember látja; csak maga
nem látja?» Te így tettél volna, ugy-e? Te országos becsületes
ember!</p>
<p>Nem tudtam rá mit felelni. Le voltam pipálva. Persze, hogy én
így tettem volna. Nem is «volna», hanem «volt».</p>
<p>Csak azt tudtam nyögni:</p>
<p>– Mért nem hagytál ott veszni a csatatéren?</p>
<p>– Ördögök csiklándozzák meg a te szentimentális talpadat! Most
még te is ungorkodol velem amiatt, hogy fölszedtelek a halottak
közül! Nem elég, hogy ezek odafönn mindennap maczerálnak,
mortifikálnak, chikanálnak ezért a szamaritánus tettemért; kicsi
híja, hogy főbe nem lőttek érte, de még megeshetik, hogy
infám-kasszálnak; hanem még te is előállsz sápítozni, hogy mért nem
hagytalak ott?</p>
<p>Beláttam, milyen igazságtalan vagyok hozzá. Odanyujtottam a
kezemet felé.</p>
<p>– Bocsáss meg, pajtás. A beteg ember igazságtalan.
Megszabadítottál egy rémtől; de egy iszonyu üresség maradt utána a
lelkemben.</p>
<p>– Majd betelik az magától.</p>
<p>Azzal megszorította a kezemet s mintha eszmetársulat nyomán
keresné az üresség betöltőjét: a szemeivel kereste Mirrhát, ki az
ablakfüggöny mögül leskelődött; nem gondolva rá, hogy a
csipkefüggöny átlátszó. Nikkel úgy tett, mintha nem látna át a
függönyön. Nekem azt mondta, hogy «Csau», Mirrhának pedig nem
köszönt. Azzal eltávozott.</p>
<p>Én nem láttam, hogy Mirrha ott van; háttal voltam az ablaknak.
<span class="pagenum"><a name="Page_156" id=
"Page_156">-156-</a></span></p>
<p>Azt hittem, hogy egyedül vagyok a szobában.</p>
<p>Nem tudtam magamat visszatartani többé.</p>
<p>Elkezdtem zokogva sírni.</p>
<p>Hiszen mi erős férfiak is sirunk ám, mikor senki sem látja.</p>
<p>Egyszer aztán azt vettem észre, hogy ketten sirunk.</p>
<p>Egymás nyakába borulva.</p>
<p>Ő azért sir, hogy engem vigasztaljon.</p>
<p>S nekem ez a vigasztalás jól esik.</p>
<p>Azon veszem észre magamat, hogy megcsókoltam a kezét.</p>
<p>Mit adhattam neki egyebet, a könyeiért?</p>
<p>Akkor aztán tartott nekem egy kegyes beszédet, hogy legyek
nyugodtan; a fölindulás megárt.</p>
<p>Én viszont biztosítottam felőle, hogy most már egészen
fölgyógyultnak érzem magamat s holnap föl fogok kelni s aztán
rendes ember leszek.</p>
<p>Arra ő kihúzta a kezét a kezemből.</p>
<p>– Kérek öntől valamit, mondám a leánynak.</p>
<p>– Mi a kivánsága?</p>
<p>– Hozza ide nekem onnan az asztalról azt a levelet, meg az
arczképet.</p>
<p>Belenézett a szemembe mélyen; kitalálta a gondolatomat.</p>
<p>– Ön össze akarja azokat tépni?</p>
<p>– Igen. Apró darabokra fogom tépni.</p>
<p>Erre olyan áldott, szelid, kérlelő tekintetet sugárzott rám.</p>
<p>– Ne tegye ön azt!… Hiszen olyan nagyon szerethette… Boldog volt
vele… Amit vétett ön ellen, azt hamar el fogja felejteni; de a
boldogságára örökké vissza fog emlékezni. Ajándékozza ön nekem
ezeket.</p>
<p>Olyan szépen tudott kérni, hogy én neki adtam azokat a
tárgyakat, amik tegnap még amulét voltak rám nézve; drága kincs, ma
pedig szemét, undokság.</p>
<p>– De már azokat a hivatalos irkafirkákat csakugyan összetépem. A
végrendeletet és a biztosítást. <span class="pagenum"><a name=
"Page_157" id="Page_157">-157-</a></span></p>
<p>Erre a zsidó leány odajött hozzám s a mutató ujjának a hegyét
odatette a homlokomra.</p>
<p>– Uram; ön nemes ember. Gavallér. Illik-e az egy nemes emberhez,
hogy boszut álljon egy gyermeken, akit még tegnap szeretett, azért,
mert ma meggyűlölte az anyját? Visszaveszi-e egy gavallér az adott
alamizsnát, egy koldustól?</p>
<p>Ejh, de megvoltam pirítva! Hogy nekem egy zsidó leánytól kellett
megtanulnom, mi a nemes ember szokása.</p>
<p>– Önnek nemes szíve van Mirrha… Szégyenlem magam ön előtt…</p>
<p>Ekkor aztán megsajnálta azt a vért, amit a szégyen az arczomba
kergetett. Le akarta azt a pirt törülni onnan. Elnevette magát.
Éles hangot erőltetett a beszédéhez.</p>
<p>– Oh bizony nem a nemes szív mondatta ezt velem; mirevaló volna
az az én fajtámnak? Hanem, hogy az apámnak ebből a biztosítási
üzletből provizió jár, hogy az kárba ne veszszen.</p>
<p>De most már a Mirrha arcza lett lángvörös. Hazudott.</p>
<p>Dejszen, nem teszel engem bolonddá! Nem az a kis önérdek
mondatta ezt veled, hanem a te gyémánt szived!</p>
<p>– Hivja be az urakat, mondám Mirrhának. S aztán aláirtam az
okmányokat. A «Viola» el van látva egész életére. Agyiő, madám! Nem
álmodunk többet egymásról.</p>
<h3>VI. TRÉFÁS TEMETKEZÉS.</h3>
<p>Bizony valóságos operáczió volt ez! Kivágtak egy darabot a
szivemből, összevarrták, bekötötték. Ezt mind a Nikkel hajtotta
végre. Nem tudom, melyik doktor csinálja utána? (akiket budapesti
nyelven «Menschenschneidereknek» hínak.)</p>
<p>Nagyot aludtam utána s mikor fölébredtem, megettem egy egész
csirkét, becsinálva. (Ritkaság volt pedig a baromfi akkor, egy
ellenségtől körül zárolt várban.) <span class="pagenum"><a name=
"Page_158" id="Page_158">-158-</a></span></p>
<p>A gyógyuló fejsebem sem igen sajgott már. «Ebcsont beforr!»</p>
<p>A lunátikus érzések, halluczinácziók eltisztultak az idegeimről.
Csak bizonyos restelkedés maradt hátra a kedélyemben.</p>
<p>Szégyenlettem magamat ez előtt a zsidó leány előtt.</p>
<p>Mennyire leszállhattak előtte az akcziáim!</p>
<p>Hogy henczegtem eddig a gonosztetteimmel!</p>
<p>Milyen deklamácziót csaptam, onnan az akasztófáról!</p>
<p>S most leszállítanak onnan, szégyenszemre, nem én következem
oda, hanem más. Az már lógg! Az én fogasomon. Czudar egy csalfaság!
Hogy az embernek még az akasztófához való jussát is elveszik. Még a
pokolbeli örökségétől is elütik!</p>
<p>Hogy lenéz most engem ez a leány!</p>
<p>Pálinkás zsemlyével kotlóssá tett kappan!</p>
<p>Az ördög vigye el ezt a Nikkelt a népies hasonlataival.</p>
<p>Csak legalább sirni ne látott volna!</p>
<p>S még ő is együtt sirt velem!</p>
<p>Micsoda emlék! Micsoda furcsa viszony! Egymás nyakába hullattuk
a könyeinket.</p>
<p>Olyan derült arczczal jön oda hozzám. Azt hiszem, hogy magában
kinevet.</p>
<p>– Miért nevet Mirrha?</p>
<p>– Azért, mert örülök. Az orvos megengedte, hogy fölkelhet, s
kijöhet egy órára a kertbe; gyönyörü meleg idő van.</p>
<p>No ez nekem is örömhír volt.</p>
<p>Hát biz engem úgy kellett felöltöztetni, mint egy gyermeket.
Természetes. Új szülött vagyok. Alig több két hetesnél.</p>
<p>Mirrha segített felöltöznöm. Olyan áldott jó gyermek volt!</p>
<p>Milyen nehéz a horizontális embernek beletanulni az egyenes
állásba! Nem is megy eleinte. Egyik kezemmel a botra kell
támaszkodnom; a másikkal meg a Mirrha <span class=
"pagenum"><a name="Page_159" id="Page_159">-159-</a></span>
vállára. Úgy lépek, mint aki hepehupás jégen jár: a sarkam alul ki
akar csúszni a föld. Kérnem kell Mirrhát, hogy a karjával ölelje át
a derekamat.</p>
<p>Így botorkálunk ki a kertbe.</p>
<p>Nagy feladat.</p>
<p>A folyosóról három lépcsőn kell leszállni a kertajtóig.</p>
<p>No barátom! Aki a bécsujhelyi patakot saltó mortaléval,
bukfenczvetve ugrottad át, hogy szállsz le ezen a meredeken
most?</p>
<p>Megpróbáltuk vállvetve. És sikerült.</p>
<p>Nagy volt a megelégedésem, hogy a kertbe jutottam. Szép virágos
kert volt. A szomszéd tűzfalát egy rózsa-lugas futotta be. Az épen
tele volt virággal. Az a szimpla rózsa volt, amit minálunk
pecsétrózsának hívnak; se szine, se szaga nem vall a rózsára, a
szine spanyolviaszk, az illata bodzalekvár. De azért gyönyörüség
volt az nekem. Egy karosszék volt odahelyezve a számomra: abba
leültettek.</p>
<p>Mirrha leszakított egy pecsétrózsát s odatűzte a gomblyukamba.
Nem huszár ruha volt rajtam; hanem invalidus zubbony, a fejemen
pedig holtzmützli: a kötött sapka fölé téve.</p>
<p>– Mondja csak Mirrha, miért nevet maga mindig, mikor rám
néz?</p>
<p>– Azért, mert örülök, hogy önt már lábbadozni látom.</p>
<p>– Hát nem azért nevet rajtam, hogy engem sirni látott?</p>
<p>Erre nagyon komoly arczot csinált.</p>
<p>– Ah! Hogy nevetnék én azon?</p>
<p>– Hát nem nevetni való figura egy férfi a ki sír?</p>
<p>– Hiszen ön egy halottat siratott.</p>
<p>– Akár csak Arany népdalából vette volna:</p>
<div class="poem">
<div class="stanza"><span class="i0">«Volt szeretőm: esztendeig
sirattam,<br /></span> <span class="i0">Ő volt az én mindennapi
halottam.»<br /></span></div>
</div>
<p><span class="pagenum"><a name="Page_160" id=
"Page_160">-160-</a></span></p>
<p>Ha a betyár bevallhatja: a huszár mit szégyenelné?</p>
<p>Rittig! Most jut eszembe! Fölfogadtam én ezt egyszer! Tudod,
mikor? Azon a keserűédes éjszakán!</p>
<p>A mikor megloptam a vérét! A mit elrejtettem kristály üvegcsébe.
Magammal hordoztam. Azt hittem, őt magát tartom a kezemben.</p>
<p>Mit fogadtam akkor?</p>
<p>«És ha egyszer hűtlen találsz hozzám lenni: akkor eltemetlek,
mint kedves halottamat, virágos vadrózsa tövébe.»</p>
<p>S a vadrózsa ugyancsak virágzik…</p>
<p>Mirrha odahozott egy kis zsámolyt s odaült a lábamhoz.</p>
<p>– Szereti maga a regényeket? – kérdezém tőle.</p>
<p>– Nagyon szeretem. De csak szombaton lehet olvasnom, amikor nem
szabad dolgoznom.</p>
<p>– Hát ha szereti, én majd most elmesélem magának az én
regényemet, aminél furcsábbat nem kapni a kölcsönkönyvtárban.</p>
<p>S aztán elmeséltem neki az én regényemet a Passiflorával. Nagy
érdeklődéssel hallgatta.</p>
<p>– A vége a regénynek itt folyott le a kegyed szeme láttára, füle
hallatára.</p>
<p>(Akkor nem sejtettem, hogy ennek a regénynek még valamikor
folytatása is lesz, s bolond vége lesz ennek nagyon, s ehez a
bevégzéshez megint nagy befolyása lesz Mirrhának.)</p>
<p>Mirrha azt kérdezte tőlem.</p>
<p>– És mi lett abból az ereklyéből, a mit ön oly drágaságul
tartogatott?</p>
<p>– Hiszen azért meséltem ezt végig kegyednek, hogy valamire
akartam kérni. A tölténytáskám ott lesz az egyenruhámon,
fegyverzetem mellett. Legyen szives abba belenyulni: ott megtalálja
azt a phiolát. Hozza ki nekem.</p>
<p>Mirrha fölment a kertből a házba.</p>
<p>Én pedig az alatt, amig ő odafönn járt, találtam egy
<span class="pagenum"><a name="Page_161" id=
"Page_161">-161-</a></span> ásót, azzal csináltam egy arasznyi
sirgödröt két rózsabokor közé.</p>
<p>Mire visszajött a leány, készen voltam vele.</p>
<p>Dugva hozta el a phiolát, hogy meg ne lássa valaki.</p>
<p>Zsémbelni kezdett, hogy meglátta az ásót a kezemben, s a
megásott sirgödröcskét.</p>
<p>– Ön dolgozott? Az nem volt szabad. Én elvégeztem volna.</p>
<p>– Kegyed az, akinek nem szabad a dolog. Ma szombat van. Én pedig
ma ezt el akarom végezni.</p>
<p>– Mit?</p>
<p>– A temetést. Adja ide.</p>
<p>Azzal letérdeltem a földre. Az üvegcsét, azzal a féltve őrzött
drága ichórral belefektettem a gödörbe, s a kezemmel ráhárítottam a
földet.</p>
<p>Megadtam neki a végső tisztességet.</p>
<p>«Sit tibi terra levis!»</p>
<p>«Ő» bizonyosan nem is sejti, hogy én ma őt ünnepélyesen
eltemettem. Ma épen nevenapja van. Bizonyosan az ajándékokban
gyönyörködik, amikkel a számos tisztelői megörvendeztették.</p>
<p>Mirrha elértette, hogy mit csinálok.</p>
<p>Elfelejtette, hogy szombat van: a zsidó leánynak nem szabad ma
munkát végezni. És még milyen munkát! Késével öt orgonavesszőből
kicsiny keresztet faragott, s odaadta, hogy tüzzem a sír fölé.</p>
<p>Én szétbontottam a vesszőkeresztet, s elszórtam a darabjait.</p>
<p>– Tán nem katholikus hitü, – kérdezé tőlem Mirrha.</p>
<p>– Nincs annak semmi hite.</p>
<p>Azzal lenyomkodtam a lábammal a kis sirt egész laposra.</p>
<p>– Gyerünk a szobába.</p>
<p>Hanem a mint másnap ismét levezetett a jó Mirrha a kertbe, a
napsugárban sütkérezni: arra a letaposott sirra egy passiflorát
találtam elültetve… <span class="pagenum"><a name="Page_162" id=
"Page_162">-162-</a></span></p>
<p>Mennyi gyöngéd vigasztalást, mennyi hűséges ápolást találtam én
ennél a kedves teremtésnél! Én szegény sebesült, vérvesztett,
testben-lélekben rokkant nyomorék, aki ő neki mindezt nem adhatom
vissza.</p>
<p>Egyszer példálóztam előtte, hogy nem tudná-e egy szerető szivért
elhagyni a hitét?</p>
<p>A fejét ingatta s a parazolja hegyével ezt irta a homokba:</p>
<p>V. parancsolat.</p>
<p>(Tiszteljed atyádat.)</p>
<p>Hogy nem tudott az a Mózes a X parancsolat közé még egyet
odaszorítani.</p>
<p>«Férfi szeresd a te asszonyodat, asszony szeresd a te
férjedet!»</p>
<p>Vagy hogy erre nem kell törvény?</p>
<hr class="tb" />
<p>Két hét mulva helyreállt a béke. A város fölszabadult az
ostromzár alól: a lábbadozó sebesülteket hazaszállították az
illetőségükbe.</p>
<p>S ezzel a Mirrha novellájának – vége.</p>
<hr class="chap" />
<div class="chapter"></div>
<p><span class="pagenum"><a name="Page_163" id=
"Page_163">-163-</a></span></p>
<h2>HESPERIS.</h2>
<h3>ELŐLJÁRÓ BESZÉD.</h3>
<p>Dejszen várhatsz arra a Hesperisre!</p>
<p>Arra csak egy esztendő mulva kerül a sor.</p>
<p>Szerencsére a regényben az esztendő nem tart tovább három
napnál. (Épen, mint a vasorru bába házánál.)</p>
<p>Elébb a tisztelt publikumnak föl kell kanalazni egy teletányér
pszihologiai és fiziologiai értekezést. (Aki a levest meg nem eszi,
nem kap húst!)</p>
<p>Mert azt csak valahogyan igazolnom kell, hogy én belőlem, a nagy
széltolóból, hogy lett egyszerre mustrája a szolid ifjaknak, akivel
a többit ijesztgetik? S hogy ennek következtében hogy fészkelte be
magát az életem curriculumába egy olyan üres esztendő, amelyben nem
történt velem semmi s amely alatt nem fordul elő más női név, mint
az «alma mater» (ahogy a muzsafiak tisztelik az egyetemet).</p>
<p>Nagyon valószinű, hogy az a becsületes kardvágás, amelyet az én
áldott ellenségem, a burkus huszár hagyott emlékül a koponyámon,
olyan anatomiai befelé képződést okozott a fejcsontomon, mely a
«henczegési organum»-ot a minimális működésre szállította alá.</p>
<p>Azonban nem csak ez a materiális, de egyéb morális következése
is lett ennek a végzetes sebhelynek.</p>
<p>Én ez által a társaságban egyszerre a tiszteletreméltó
egyéniségek kategoriájába rukkoltam elő. Mindenütt úgy fogadtak,
mint egy harczban kipróbált hőst. «Ah!» Ezzel fogadott minden
ember. Úgy bámultak, mint egy portentumot. Csodadolgokat
beszélhettek rólam a tisztelőim. <span class="pagenum"><a name=
"Page_164" id="Page_164">-164-</a></span></p>
<p>Aztán egy vitézségi érdemrendet is küldtek utánam s azt nekem
föl kellett tüznöm az uniformisomra s egy csoport vitéztársammal
együtt lefotografáltatnom magamat egy gruppban, akik mind velem
együtt mitmakolták azt a bravurstiklit a chlumi nagy ködben s a
maslowedi hajczéczuban. Csak később olvastam a hadi bulletinekből,
hogy mink akkor magát a porosz trónörököst támadtuk meg. Meg nem
vertük, de legalább megmutattuk neki, hogy nem félünk tőle. A
hányan megmaradtunk a huszár századból, mind elfértünk azon a
fényképlapon. Mind föl voltunk dekorálva.</p>
<p>Az ilyen nagy tisztesség szintén szolid magaviseletre
kényszeríti a fiatal embert.</p>
<p>Hozzájárult egyrészt a becsületérzés is.</p>
<p>Nagybátyám igen emberségesen viselkedett irányomban e
katasztrófa óta. Feljött hozzám Pestre (én még nem voltam
obsitolva), úgy beszélt hozzám, mint komoly férfiúhoz, a tárgyalás
fonalát ott kötve össze, ahol elszakadt: annál a bizonyos levélnél,
amiben tudattam vele, hogy megyek a szinfalak közé házasságot
kötni.</p>
<p>– Ugyan csak megijesztettél ezzel a levéllel, öcsém.</p>
<p>– Remélem.</p>
<p>– Annál jobban megörvendeztettél azzal a távirattal, hogy
visznek a háboruba.</p>
<p>– Gondolom.</p>
<p>– Azt hiszem, hogy kigyógyultál ebből a bolondságból.</p>
<p>– Tökéletesen.</p>
<p>– Én mindent tudok.</p>
<p>– Én meg még annál is többet.</p>
<p>– Nem akarod feleségül venni a divát.</p>
<p>– Nem érzem magamat Zeüsznek.</p>
<p>– Hanem a kis leányáról gondoskodtál?</p>
<p>– Azt nemes emberi kötelességemnek ismertem.</p>
<p>– Szeretem, hogy nemes emberi hajlamokat ápolgatsz. Tudod, hogy
miben külömbözik a nemes ember a többitől? <span class=
"pagenum"><a name="Page_165" id="Page_165">-165-</a></span></p>
<p>– Tudom. Abban, hogy ha a szavát adja valamire, azt
megtartja.</p>
<p>– No hát, hogy te is megtarthasd a szavadat, hát add nekem a
szavadat. Én elvállalom minden kötelezettségeid lebonyolítását.
Fedezem azokat a saját vagyonomból, hogy a te örökségedet intacte
adhassam a kezedbe. Elvállalom a ratificatióját az Assicurazioni
Generalivel kötött tontinádnak is ama bizonyos életjáradék és
eventualis kelengye iránt; de már ezt a magadéból kell fizetned,
mert én kilenczvennégy esztendeig akarok élni (az apám is addig
élt): addig nem örökölsz utánam. Hanem mindezekért a concessiókért
viszonzásul egy nemesi becsületedre fundált igéretedet akarom
intabulálni. Ha nemesi szavadat adod, hogy mától számított egy
esztendő alatt leteszed a vizsgákat jó sikerrel!</p>
<p>– Szavamat adom. Itt a kezem.</p>
<p>Ezzel aztán paroláztunk. S ezzel én el voltam adva egy álló
esztendőre Mnemosynének, Themisnek, Minervának s mindazoknak az
istenasszonyoknak, kik a hálójukba kerített ifjak ereiből a vért
kiszivattyuzzák s helyébe az istenek ichorját injiciálják.</p>
<p>Én hát – a becsületszavamért – egy álló esztendeig nem
cselekedtem mást, mint ettem a tudományt merő kanállal;
bálványoztam Wenczelt, Paulert, Kerkápolyt; – Pulszky Gusztiból
pedig valódi kultuszt csináltam.</p>
<p>Hol maradna hely ezek között szép hölgyek számára?</p>
<p>De hogy a legvalódibb okát is bevalljam ennek az én pillangóból
hernyóvá visszaváltozásomnak: nem annyira az a csapás igazította
helyre az én fejemet, a mit az áldott ellenségtől kaptam, mint amit
az átkozott jó barát sújtott le rá a végzetes leleplezésével.</p>
<p>Belém volt ójtva a széruma, az ellenszere a szerelmességnek.
Annak a tudata, hogy valaki más az arany, én csak a talmi vagyok.
Nem is úgy: hanem hogy annak a szép hölgynek, aki nyájasan tekint
rám, van már egy Nikkele, akit velem akar megezüstözni.
<span class="pagenum"><a name="Page_166" id=
"Page_166">-166-</a></span></p>
<p>Mennyire lehetetlennek tartottam én, hogy ez az asszony rajtam
kivül mást szerethessen! Hiszen annyira nekem ajándékozta lelkét,
vérét, hogy velem kellett vagy idvezülnie vagy elkárhoznia. Az
őrüléshez voltam közel miatta! – Hogy jártam a lebontott szinház
szeméthalmára egy leszakadt czipősarkát keresni! Hogy neveztem
amulétemnek az ő emlékeit! – És ő nevetett rajtam! Duettben
nevetett az igazi kedvesével! Mikor ez eszembe jutott, szerettem
volna a fejemet belebuktatni egy kád jeges vízbe.</p>
<p>Azt meg is tettem. Rettenetes Priznitz-kurát követtem el
magammal. Hideg víz, úszás, távgyaloglás volt az egyedüli
mulatságom. Télen-nyáron a puszta pallón háltam, a rajztáblám volt
a fejem alatt a vánkos. A bort gyűlöltem, mint a mérget. Hogy
szinházba nem jártam, az magától érthető.</p>
<p>Ilyenformán aztán be tudtam váltani az adott szavamat, hogy egy
év alatt minden jogásznak való tudományból leteszem a vizsgát.
Letettem, kitünő sikerrel.</p>
<p>Nem láttak engem ez idő alatt még csak egy házi bálban sem, csak
egy Kränzchenben sem. Ha hittak, azt mondtam, nem tudok tánczolni.
Arra is jó kifogás volt a fejemre kapott vágás.</p>
<p>Óh ezért én nagyon sok hálával tartozom annak, aki adta.</p>
<p>Ilyen unalmas históriának a hőse lett belőlem egyszerre.</p>
<p>De lesz ez még unalmasabb is, csak hadd gémberedjek bele, hadd
fanyarodjak bele. Tudok én is olyan impressionista képeket festeni,
ahol a lehámozott emberalaknak csak a héja van meg, ráragasztva a
levegőre. A négy újja egymásba ragadva, a szája egy fekete
gomblyuk, a szemöldöke egy strikla.</p>
<p>A nagybátyám teljesen meg volt velem elégedve.</p>
<p>Amint a bizonyítványaimat megkaptam, stante pede karonfogott,
magával vitt a főváros egyik legelőkelőbb <span class=
"pagenum"><a name="Page_167" id="Page_167">-167-</a></span>
jogtanácsosához, ki régi jó ismerőse volt, de akinek mind ez ideig
nem akart bemutatni.</p>
<p>Hogy miért nem akart? azt majd el fogja ő mondani.</p>
<p>Elébb azonban jónak látta engemet beavatni a saját fiziologiai
tanulmányaiba a prókátorok felől.</p>
<p>– Mert hát, tudod öcsécském, a prókátornépnek többféle
kategóriái vannak; az «ügyvéd» az csak csipeget, a «fiskális» az
ellenben markol, a «jurium direktor» nyalábol, de a «jogtanácsos»
az már kazaloz!</p>
<p>Hát bizony csak kazalozunk.</p>
<p>– Tudod, öcsécském, az a te leendő princzipálisod a legalaposabb
tudományú és tapasztalatú jogtudósok egyike a fővárosban, aki
teljesen a helyzet magaslatán áll. Ennek a kis újjában van nemcsak
a köz- és váltójog, de minden kereskedelmi törvény; a külföldi
codexek, a biztosítási szabályok, a tengerészeti jog, az angol,
franczia, német törvénykezési praxis, minden furfangjaival,
teketóriáival, amikben egy közönséges fiskális úgy elvész, mint
mikor a vadászkutya hinár közé kerül. Milyen örökségi pereket
tudott az megnyerni, öcsécském! Más ügyvéd bele sem merte volna
vágni a fejszéjét. Hiszen majd meglátod. Egy esztendő alatt annyit
tanulsz nála, amennyit négy alatt nem tanultál az
univerzitáson.</p>
<p>(Amire én szerényen megjegyeztem, hogy az az én hibám, nem az
egyetemi fakultásé.)</p>
<p>– Hát tudod, öcsécském, addig, amíg a vizsgákat le nem tetted,
nem akartalak a jogtanácsos barátomnak a házához bevezetni. Könnyen
megzavarhatott volna a szorgalmatoskodásodban. Mert hogy előre
tudassam veled a helyzetedet, neked, mint gyakornoknak, ott kell
laknod az ő házánál, (házánál igenis, az a kétemeletes az ő
tulajdona) és az ő asztalánál étkezned. A jogtanácsosnak pedig van
egy csodaszép fiatal felesége, akihez foghatót még soha sem láttál.
No no! Csak ne szimatolj egyszerre! Az nem vadászni való vad!</p>
<p>Én biztosítottam felőle a nagybátyámat, hogy ha bár <span class=
"pagenum"><a name="Page_168" id="Page_168">-168-</a></span> maga
volna is a princzipálisom felesége a csábos Koleikháb, Potifár úr
felesége, én az lennék irányában, ami volt József, a Czaféát
Panéákh. Soha a szememet sem fogom hozzá fölemelni.</p>
<p>– Én erre ismét kész vagyok nemesi szavamat lekötni.</p>
<p>Amire az öregem, kurta bajuszát furcsa gesztussal pödörgetve,
azt mondá: «Csak hagyjuk ezt a fogadást in suspenso,
öcsécském.»</p>
<p>Sedriai műszó!</p>
<p>– Leszámoltam az asszonyokkal.</p>
<p>– Egyelőre. Jól tetted. Minek is az? A tengerészek esztendő
számra nem látnak egy asszonyt. Hanem ez nem olyan, mint a többi.
Ez kivétel. Az udvarlók úgy dongják körül, mint a rózsabogarak a
«Königin der Rosen»-t. Csak a töviséből kapnak. Ha kedve tartaná,
négyesbe foghatná az imádóit, úgy parádézhatna velük. Nem teszi.
Példánya a női erénynek. Majd meglátod. Ha udvarolni próbálsz neki,
úgy megfagysz mellette, mint a vaniliafagylalt. Hanem ha
rezerváltan tartod magadat, akkor fölcsapod előtte az «égót». A
férje pedig, aki princzipálisod lesz, egy beteges ember. Valami
olyan kronikus baja van, ami egy vagy két esztendő alatt okvetlenül
elviszi.</p>
<p>Ez a szó nagy szeget ütött a fejembe.</p>
<p>Akkor én minek állok be ehez az emberhez gyakornoknak?</p>
<p>– Kár érte – folytatá az öregem, – mert igen szép praxisa van.
Ki fogja tovább vezetni az irodáját?</p>
<p>Ez volt előtte a legnagyobb aggodalom.</p>
<p>– Tudod öcsém, nekem van számodra egy horoskopom. Hanem még csak
embryóban van.</p>
<p>(Vajjon tudja az öreg, hogy mit jelentenek ezek az idegen
szavak? Azoknak a használatában nagy latitüdöt szokott engedni
magának.)</p>
<p>Iparkodtam lehetőleg buta képet csinálni előtte, ami annyira
sikerült, hogy az öreg kipattantotta, hogy mi az a horoskop.
<span class="pagenum"><a name="Page_169" id=
"Page_169">-169-</a></span></p>
<p>– Te fiú! Ha okosan viszed a dolgodat, te fogsz lenni a szép
Pálmának a második férje, s a hirhedett irodának a
princzipálisa.</p>
<p>Ezzel a szóval aztán teljesen dühbe hozott! Hogy engem majd úgy
visznek valahová, mint a Bájrám-ünnepi ajándékul szánt
rabszolgaszüzet az «arany kapu»-hoz. Előre destinálva!</p>
<p>Ki is fakadtam.</p>
<p>– No már, bátyám, én soha sem ismertem az Erbschleichereit
(nincs rá magyar szó: örökség után csúszás-mászás), de ennek a
legcsúfabb neme az, amit az ön horoskopja nekem szuggerál, hogy én
egy becsületes embernek, pártfogómnak hátrahagyandó özvegyére
spekuláljak!</p>
<p>– Bukfejes! Hát mondtam én, hogy spekulálj rá? Én csak a
horoskopot állítottam föl. Tanultál görögül. Hora = óra, skopein =
vizsgálni. Ami a csillagokban meg van irva, az megtörténik. Ez
astronomiai kiszámítás. A csillagász kikalkulálja előre, mikor kell
Jupiternek a hold háta mögött keresztül menni. S Jupiternek a
kiszámított órára – akarja, nem akarja – bele kell ütni az orrát a
holdba. – Pedig a Jupiter csak külömb legény mint te.</p>
<p>– Dehogy külömb! A Jupiter csak egy planéta; megy a merre
muszáj; de én egy üstökös vagyok, aki arra megyek, a merre nekem
tetszik.</p>
<p>Az öreg nagyot nevetett:</p>
<p>– Majd mondtam rá valami bolondot, de csak nem mondom el.</p>
<p>– No hát én majd megmutatom, hogy az egész gyakornokságom alatt
soha szemébe sem fogok nézni a nekem szánt kandidátus özvegylendő
menyasszonynak.</p>
<p>– Mutasd, mutasd! – Az öreg úgy paczkázott velem, mint a pók a
légygyel, aki már a hálójába került. Én azt tettem aztán, hogy
mondtam neki egy gorombaságot, amiért, ha egy csöpp gentleman-vér
van az öregben, rögtön <span class="pagenum"><a name="Page_170" id=
"Page_170">-170-</a></span> ott hagy s megszakít velem minden
rokonsági összeköttetést.</p>
<p>Kirántottam a karomat a kezéből s ráförmedtem pimaszul:</p>
<p>– No ez egy olyan monstruozus idea, amilyen csak egy kalugyernek
az agyában foganhatott!</p>
<p>Dehogy volt az öregben az a bizonyos fölfortyanható csöpp vér! –
Szatirásan kunczogott; ismét visszadugta a karom alá a kezét, s
tolt előre. Többet el nem eresztett. Vitt magával, mint a
konstábler a kurrentált szökevényt, míg oda nem állított a leendő
princzipálisom elé.</p>
<p>– Itt hozom az én legkedvesebb öcsémet.</p>
<h3>II. A SZÜRKE EMBER.</h3>
<p>Azt hittem, hogy nem is embert látok magam előtt, hanem csak egy
embernek az árnyékát.</p>
<p>Szürke volt a kabátja, szürke az inggallérja, szürke az
arczszine, a haja, a rövidre nyirt szakálla, bajusza, s szürke
szemüveget viselt; még az óraláncza is platinából volt, hogy az is
szürke legyen. Mikor megmozdult, olyan volt, mint azok a
kisértet-sablonok, akik Makbethben (az operában) végig sasiroznak a
szinpadon.</p>
<p>Arczkifejezéséből minden orvosi tapasztalat nélkül föl lehetett
ismerni az életműszereiben duló vészt; mélyen bele voltak vésve a
kín redői, azok a sebhelyek, amiket egy lassan gyilkoló kakodémon
karmai vájnak oda.</p>
<p>De szelidítette e kifejezést egy szép metszésű száj mosolygása,
melyben öntudatos jóság volt. Tudta, hogy aki rátekint, megijedt.
Biztatóan mosolygott. Nem kell miatta aggódni.</p>
<p>A nagybátyámmal régi jurátuskorbeli pajtások voltak; együtt
czenzuráztak; azóta is levelezésben álltak.</p>
<p>Az első rövid szóváltás után könnyen kitaláltam, hogy a
princzipálisom nagyon alaposan van informálva az iránt, hogy ki
vagyok? mi vagyok? Ő volt az elintézője <span class=
"pagenum"><a name="Page_171" id="Page_171">-171-</a></span> az
uzsorásaimból való kibontakozásomnak; azt is tudta, hogy a drága
kölcsönöket miféle szentetlen czélokra fordítottam! azt a
biztosítási ügyet is ő bonyolította le és a tőkepénzemet is ő
fruktifikálta, állampapirokba elhelyezve, amik (akkoriban) sokkal
többet jövedelmeztek, mint az árvapénztárban.</p>
<p>Mingyárt elfogadásul megismertetett a házi szokásokkal.</p>
<p>Az inas átveszi a bőröndömet s a szobámban elhelyezi az
öltönyeimet. Szobámnak külön kijárása van a folyosóra.</p>
<p>– Ön itt fog nálam étkezni; mert kell, hogy minden időben
rendelkezésemre álljon; önnél fog állni a stampiglia; a prokurával
is meg lesz bizva. Az inventariumot kezeli; a napi postát átveszi,
a vevényeket aláírja és regisztrálja; a bélyegeket evidencziában
tartja s a kézipénztárt kezeli; arról könyvet vezet. Később aztán
egyéb hivatásköre is fog nyilni. Egyelőre ezzel is el lesz foglalva
az egész ideje. – Azért kell, hogy a háznál étkezzék. A többi
segédek, kiknek szabott óráik vannak, mehetnek azokon kivül, hová
nekik tetszik. Ebédhez, vacsorához csöngetnek. Mikor én étkezem,
egyszer; mikor a nőm: kétszer.</p>
<p>– Én az egyszeri csöngetésre jelenek meg.</p>
<p>– Nem biz az, ifju barátom. Mert az én étkezésem nagyon
különleges; azt én egyedül végzem. Orvosi rendelet szerint. Nekem
külön konyhám van s az én vendégségem nem egészséges ifju gyomornak
való. Ön a feleségem asztalánál fog rendesen étkezni.</p>
<p>Egyszerre fejembe lőtt a vérem.</p>
<p>A princzipálisom maga útasít, hogy a nejével együtt ebédeljek,
mint rendes asztaltárs. Hisz ez már a horoskop!</p>
<p>Bizonyosan észrevette, hogy fülig pirultam; mert eddigi jóságos
mosolygását még egy sardonicus gunyorral is kellemesebbé téve,
megnyugtatólag mondá:</p>
<p>– A nőmnél rendesen van társaság. Ismerős hölgyek. <span class=
"pagenum"><a name="Page_172" id="Page_172">-172-</a></span> Jó
barátnéi. Délben is, este is. Rendesen ott fogja ön találni az
elválhatlan hölgyet: Adelphe Philinet, az athosz-hegyi kék apáczák
provinczialisnőjét, a feleségem mellett.</p>
<p>– Nojszen, te tudsz görögül; elbeszélgethetsz vele! – Kottyant
közbe a kalugyer. (Szerettem volna a tyúkszemére hágni.)</p>
<p>Azzal a szobámba küldtek. Nekik még elintézni valóik voltak,
amikhez nem kellett az én jelenlétem.</p>
<h3>III. EGY CSAPÁS HELYETT KETTŐT – A LÉGYNEK.</h3>
<p>Az udvariasság szabályai azt diktálták, hogy a hová ebédre
vagyok hivatalos, ott elébb vizitet tegyek a házi asszonynál s
bemutassam magamat.</p>
<p>Az irodaszolgát vettem elő, attól kérdeztem meg, hogy mikor
fogad ő nagysága.</p>
<p>Az azt mondta, hogy ő erről nem tud semmit, mert ez nem az ő
szakmája, hanem értekezzem róla a komornyikkal; az asszonysághoz
azon az átelleni ajtón kell bemenni.</p>
<p>Becsöngettem. A komornyik igen komoly magatartású úr volt. A
névjegyemet megtekintve, magas leereszkedéssel mondá, hogy igen is
van már tudomása a létezésemről; megkapta az utasítást, hogy egy
terítékkel többet tetessen az asztalra s kétféle bort, fehéret és
vöröset. S egészen a helyzet magaslatán állva, a választ is megadta
a kérdésemre, a mire legmagasabb helyről előre föl volt hatalmazva.
– Tisztelgő előzetes vizitemet ő nagysága ez órában nem fogadhatja,
mivel ilyenkor a konyhában ellenőrzi a nagyságos úr számára,
hygiéniai tekintetek mellett készített ételeket; azután pedig,
mikor a nagyságos úr étkezik, átmegy annak a szobájába s ott marad,
amíg az az ebédét be nem fejezte, pontosan fölügyelni, hogy az
orvosi rendelet szabályai megtartassanak. Mikor ennek vége van,
akkor rögtön következik a második ebéd, <span class=
"pagenum"><a name="Page_173" id="Page_173">-173-</a></span> a
második csöngetés. Ezt tehát az én vizitemnek meg kell előzni. Fönn
maradna az az expediens, hogy a nagysága távollétében sétálnék be a
szalonba s ott mutatnám be magamat Adelphe Philine fejedelemnőnek,
ki itt az úrnő alteregója s a látogatókat elfogadja, azonban (s ezt
diplomatai bizalmassággal súgá meg sub rosa) az apácza fejedelemnő,
nevemnek hallatára, határozottan megtagadta az elfogadás
helyettesítését.</p>
<p>A menykőbe! Hát már az Áthosz hegyéig elhatott volna a
gonoszságaimnak a híre?</p>
<p>Azonban ez az expediens ajánltatott számomra a komornyik
részéről: hogy az első csöngetés után menjek be a nagyságos úr
szobájába, ott fogom találni a nagyságos asszonyt. S bemutathatom
neki magamat s ezzel a társadalmi illem és etikett szigorú
szabályainak elég lesz téve.</p>
<p>De jó, hogy okos emberek vannak a világon!</p>
<p>Én hát csak az első csöngetésre füleltem.</p>
<p>Amint az elhangzott, alig engedtem magamnak annyi időt, hogy a
bajuszomat fölfelé keféljem, siettem a princzipálisom szobájába,
ahol egyedül szokott étkezni.</p>
<p>Már akkor ott volt a nagyságos asszony, – «Palma».</p>
<p>Rossz regényiró volnék, azt elismerem, aki előre kibeszélem a
mesémnek a végét. Már a bevezetésnél közhirré tettem, hogy «Palma»
a hetedik. Az a feleségem.</p>
<p>Amit csatányos meglepetésül kellett volna visszatartanom,
elárultam előre. (Mintha csak ismerném az olvasónőknek azt a
szokását, hogy legelébb is a végét olvassák el a regénynek.) De hát
én csak úgy historiázhatok, ahogy nekem jön. Úgy mondom el, ahogy
tudom.</p>
<p>Mikor legelőször megláttam ezt a hölgyalakot, azt éreztem,
mintha minden tagomban egy-egy szív volna; úgy meg voltam
lepetve.</p>
<p>Tökéletes klaszszikus szépség volt. Nem tudom máshoz
hasonlítani, mint a kapitoliumi Vénus-szoborhoz; a szobornak a
márvány simaságával és márványhidegségével.</p>
<p>S hogy még teljesebbé tegye a csalódást, nem viselt <span class=
"pagenum"><a name="Page_174" id="Page_174">-174-</a></span> sem
korzettet, sem krinolint. Volt merészsége daczolni az egész
czivilizált világ divattörvényével; végig mert menni az utczán;
bátorkodott megjelenni a társaságokban azok nélkül az
aczélabroncsokra feszített volantok nélkül; a nélkül a
természetszabályozó halcsontpánczél nélkül. Ez a legkihívóbb
agaczéria lett volna, ha nem paralizálja az a hideg, északfényi
tekintet.</p>
<p>Igazán mondom, nem tudom, mit mondtam neki az első
önbemutatásnál. Azt hiszem, hogy a nevemre sem emlékeztem.</p>
<p>Segítségemre jött a princzipális közbeszólása. (Közbe? Hát szólt
valaki valamit?)</p>
<p>– Épen önről beszéltünk a nőmmel. Az új joggyakornokom.</p>
<p>A hölgy egyszerre nem nyújthatta a kezét, mert az egyikben
tartotta az ételes csészét, a másikban pedig kanállal szürögette a
bulljont, ami még nagyon meleg lehetett; azt elébb meg kellett
langyosítani, így nyújtotta a férjének szürcsölésre, miután maga
egy kanállal megízlelt belőle egy csöppet. – Csak azután nyújtotta
nekem a kezét.</p>
<p>A kéz meleg volt és nedves. Hideg szív tanújele.</p>
<p>Én egy kézcsókot lehelltem rá messziről.</p>
<p>Azzal helyet mutatott az asztal mellett, magával szemben. Közbül
a princzipális ült.</p>
<p>Egyéb nem volt napirenden, mint az étkezés.</p>
<p>Az irodaszolga valami sürgős paksamétát hozott be. Az úrnőnek
egy szemöldökintése visszariasztá; az ebédet nem szabad
megzavarni.</p>
<p>Én végignéztem, hogy segédkezik a hitvestárs a férjnek az
étkezésnél; hogy vágja ki számára a rosztbifből azt a középső
falatot, amit meg szabad neki enni. Aztán tölt neki a poharába egy
szüknyakú palaczkból fehér bort; keveset. Ő ismeri a mértéket. A
bort roncsenyói vízzel kell neki inni. Az ott van egy kicsiny
négyszögletü sötétkék palaczkban. A hölgy homlokán a két szemöld
között <span class="pagenum"><a name="Page_175" id=
"Page_175">-175-</a></span> egy minervai ráncz mutatkozik; a
csöngetyüt megnyomja az újjával. Én kitalálom a homlokredő titkát;
látom, hogy a dugó nincs kihúzva az ásványvizes palaczkból;
megelőzöm a zivatart; kihúzom a zsebemből a tollkésemet a
dugóhuzóval, (azt minden magyar hord a zsebében) s mire az inas
bejön, kiszabadítom a dugaszt, ami egy halk «köszönöm»-mel lesz
megjutalmazva. Akarok belőle tölteni a princzipális boros poharába:
attól már letiltanak; «csak én tudom a mértéket» s aztán ő maga
tölt a kék palaczkból a bor közé az ásványvízből, amitől a
neszmélyi aranyszine egyszerre haragos zölddé válik. Hát biz annál
tudni kell a mértéket, mert annak a víznek ásványalkatrésze –
arzenikum. Annak a kredenczolását a feleség nem bízza másra. – Még
magára a beteg férjre sem.</p>
<p>Így folyik le az egész ebéd. Akár csak a patikában készítették
volna. Végre megengedtetik, hogy egy szivarra gyújtson. A feleség
megnézi a zsebóráját. Egy óra. A következő szivarra csak öt óra
mulva lesz szabad rágyújtani. Azt is helyébe hozzák majd a délutáni
ozsonnával együtt; az pedig forralt, lefölözött tej.</p>
<p>Az úrnő föláll; felém fordúl: «uram».</p>
<p>Én veszem a kalapom, bókolok, az ajtófelé hátrálok; távozás
közben szabad látnom, hogy az úrnő odatartja az arczát a férje elé,
a férj csókot nyom elébb az arczára, azután a kezére s aztán a
felesége karjába akasztva a kezét, fölkel az asztaltól.</p>
<p>Negyed óra múlva hangzik a kettős csöngetés; én átsietek az úrnő
lakosztályába. A komornyik nyájas arczczal fogad.</p>
<p>– Van más vendég is? – tudakozódom tőle.</p>
<p>– Igen is. Adelphe Philine fejedelemnő.</p>
<p>Ajtót nyitnak előttem: belépek. Szemben találom magammal a
háziasszony oldalán a kék- és fehér köntösbe öltözött Adelphe
Philine fejedelemasszonyt. – Most van aztán okom eltátni szemem
szám. <span class="pagenum"><a name="Page_176" id=
"Page_176">-176-</a></span></p>
<p>Hisz ez az áthoszhegyi apácza fejedelemasszony az én egykori
görögnyelves ideálom: Amarillis.</p>
<p>«Heuréka!»</p>
<p>Hat év múlt el azóta, hogy utoljára láttuk egymást.</p>
<p>Amarillisnek azóta tökéletes szépséggé kellett kifejlődni; az is
volt; csakhogy olyan fehér lett az arcza, olyan félig átlátszó,
mint a tejopál.</p>
<p>A lelkiismeret megmozdult bennem: ez a fehér arcz engemet
vádol.</p>
<p>Az én hebehurgyaságom volt az oka, hogy Amarillisből apácza
lett. Ha az én bolond fejem nem keresztezi az ő életutját, most
talán piros arczú menyecske volna valahol a Szerémségben.</p>
<p>Világos kék gyolcs köntös volt rajta, hoszszú bő ujakkal, a
nyaka körül fehér csipkegallér s onnan hosszan alá omló fehér
lebernyeg, úgy, hogy a termetének semmi idoma nem volt kivehető.
Egy nagy zafirokkal kirakott arany kereszt függött a mellén, a
fejét fehér csipkés kék burkony takarta, mely a nyakát is
körülfogá. A hajából semmi sem látszott.</p>
<p>Szegény Amarillis!</p>
<p>Azonban már egy óra mulva megbántam, hogy sajnálkoztam rajta.
Egészen beletalálta az magát a hivatásába.</p>
<p>– Hiszen mi öreg ismerősök vagyunk!</p>
<p>Ezzel fogadott.</p>
<p>(Furcsa nyelv az a magyar! A mire a németnek csak egy kifejezése
van «alt», azon nevez időt, lovat, bort, ruhát, embert, arra a
magyar mind külön jelzőt használ: régi idő, vén ló, ó bor, ócska
ruha, öreg ember; ha elcseréli őket, az gúny számba megy.)</p>
<p>Mondhatta volna úgy is, hogy «régi» ismerősök, de talán azt
akarta vele sejtetni, hogy a görögök nem tudják a magyar
synonimákat megválogatni; vagy hogy mi öreg, rengeteg öreg
emberekké lettünk azóta, hogy egymást nem láttuk, hogy az idők
távolsága miatt a kezünket sem nyujthatjuk egymásnak. <span class=
"pagenum"><a name="Page_177" id="Page_177">-177-</a></span></p>
<p>Nem is vette elő a kezét azokból a bő ujjakból.</p>
<p>Hanem a nyelvével annál inkább megtisztelt.</p>
<p>A csodálkozó háziasszony előtt sietett fölvilágosítani az
enigmát.</p>
<p>– Adjunktus úr az én atyámnál volt kosztban, mint fiatal diák, s
akkor én korrepetáltam vele a görög nyelvből.</p>
<p>– Ah! És nagy sikerrel?</p>
<p>– Meglehetőssel. Csak a kiejtése volt hibás.</p>
<p>(Ez már vakmerőség!)</p>
<p>Siettem szárnyát szegni a repkedésének.</p>
<p>– Én ugyan mindent elkövettem a tökéletesítésére, s a tanításban
sem volt hiány.</p>
<p>(Megérthette belőle, hogy emlékezem a «pszi» consonans
történetére.)</p>
<p>– Azért érdekel ez a kérdés, mondá a háziasszonyság, mert én is
kedvencz tanúlmányul választottam ki magamnak a görögöt. A
fejedelemasszony fölügyelete alatt Homér «Iliász»-át fordítom.</p>
<p>(Rettenetes asszony!)</p>
<p>– Ismeri ön Homér Iliászát? vallatott az úrnő.</p>
<p>– Óh, hogy ne ismerném: «Ménin aide thea Peliadéo Achilleósz
Uloménen, hé műrin Achájoisz algen ethéke, Pollász d’ifthimusz
pszűchász aidi proiapszen, Heroon…» Le is fordítottam magyar
hekszameterekre: «Zengd istennőm a Péliszfi Achillesz haragját. A
veszedelmest, mely sok Acháinak adta halálát, S sok hősnek fenkölt
lelkét elküldte pokolra, Jó idején.»</p>
<p>– Ah ez derék! Hisz akkor ön nekem nagy segítségemre lehet.</p>
<p>– (Alászolgája. Észrevettem, hogy beleestem.)</p>
<p>– Nem biz én nagyságos asszonyom. Nem akarok schwindlerozni. Ez
a három sor az egész, amit Homéroszból tudok. Ami görögöt tudtam,
azt már mind elfelejtettem. Kárbaveszett rajtam a fejedelemasszony
tanítása. Azóta nem gyakoroltam magamat benne.</p>
<p>– Igen, igen, – jegyzé meg rá Adelphe Filine Amarillis.
<span class="pagenum"><a name="Page_178" id=
"Page_178">-178-</a></span> Más kedvenczebb tanúlmányok foglalták
el a helyét: a rácz nyelv, a violoncsello, a szavaló művészet, sőt
a héber nyelv is s kitünő tanítói lehettek.</p>
<p>(Megannyi viperacsipés!)</p>
<p>(Hisz ez az áthoszhegyi szent alaposan értesülve van az én
faczinoráimról! No itt nekem szépen meg lesz vetve a fejem allja.
Talán már meg is van?)</p>
<p>A jogtanácsosné jó szive nem engedte, hogy így féllábra
állítsanak, mint egy leczkenemtudó szeksta diákot.</p>
<p>– Hiszen a hadászati pálya is elvonhatta önt eléggé a költészet
mívelésétől.</p>
<p>S odatekintett a még nagyon jól látható sebhelyre a
homlokomon.</p>
<p>Hát nem megcsipett újra az aszkétai szent hölgy?</p>
<p>– Ön igazán büszke lehet a sebhelyére, melyet királya védelmében
kapott, nem pedig holmi elfeledésre méltó hölgy miatti
párbajban.</p>
<p>Ez megint emlékeztetés volt arra, hogy «hiszen kaptál te a
fejedre én miattam is egy ilyen kardvágást, csakhogy tompa éllel, a
miért nekem apáczává kellett lennem. Te elfeledted azt már, de rám
nézve meghalt a világ!</p>
<p>Erre aztán elhallgatva, asztalhoz ültünk. De a forró levessel
hol az egyikünk, hol a másikunk égette meg a száját.</p>
<p>Én mind azon törtem a fejemet, hogy honnan meríthette a felőlem
való pontos informáczióit a fehér arczu Adelfe? – Pedig ugyan
könnyen kitalálhattam volna.</p>
<p>S ez mindennap itt van a jogtanácsosné asztalánál?</p>
<p>Nem leszek a jogtanácsos örököse!</p>
<h3>III. A SEPTEMVIR LEÁNYA.</h3>
<p>No hát letelt az esztendő. A mivel bíztattam a t. cz. olvasót. A
három napos boszorkány esztendő.</p>
<p>Meg kell vallanom, hogy igen kellemetes csalódáson mentem
keresztül. <span class="pagenum"><a name="Page_179" id=
"Page_179">-179-</a></span></p>
<p>Közelről látva (ellenkezőleg a rendes szokásnál) minden ember, a
kivel érintkeznem kellett, diametraliter ellenkezője volt annak az
első fogalomnak, amit felőle alkottam (a saját előnyére).</p>
<p>A jogtanácsos nem volt unalmas jogtudós. A hivatalos ügyekben is
oly érdeket tudott kelteni, hogy csupa élvezet volt az
informáczióit átvenni. Voltak kétségbeesett ügyei, de azoknak a
részén volt az igazság. Én apródonkint megtanultam az ellenfeleit
gyűlölni; azok voltak a schwindlerek, a rabulisták, az
örökségmászók, az álorczások, a stellionatusok, a felonisták, a
hamisítók, az accaparisták, a hochstaplerek, a hamis cridások; az ő
cliensei a rokonszenves, becsületes emberek.</p>
<p>A hivatalos órák után pedig az én princzipálisom megszünt jogász
lenni; nagyon érdekelte a politika, (1867-ben!) az irodalom, a
művészet. Volt igen szép képtára, nagybecsü művészremekekből
összegyűjtve; nagyszerü könyvtára, klasszikusokból, inkunábulákból
s valamennyi magyar iró műveiből, a miket ő maga marginális
jegyzetekkel látott el.</p>
<p>Minden héten jour fix volt nála, a melyen fényes termeiben
összegyűlt a főváros minden előkelő osztálya; szellemi és
társadalmi czelebritások; művészek és művésznők. Ott énekeltek,
szavaltak, hegedűltek, zongoráztak, czimbalmoztak s ha idegen
művész került Budapestre, az rendesen ott fényeskedett a mi jour
fixeinken. Semmi feszesség, semmi prüderie; szabad, de elegáns,
szellemes társalgás folyt. Maga a princzipálisom a legérdekesebb
társalkodó volt; mintha elfelejtette volna halálos betegségét. Csak
annyiban külömbözött a vendégeitől, hogy nem evett, nem ivott
semmit. A gazdag buffet a közönséget delektálta.</p>
<p>Én azonban nagyon passziv szerepet játszottam ezeken az
estélyeken. Tetszettem magamnak a «kukkó» szerepében, aki blazirt
pofával leül az olvasó asztal mellé s a külföldi illusztrált
lapokban levelész. <span class="pagenum"><a name="Page_180" id=
"Page_180">-180-</a></span></p>
<p>Hegedűltek a konczert-teremben. Minden ember odatódult. Azt
mondták: Terezina Tua hegedül. Bánom is én! Hegedült már nekem a
Terezina Mea is. Annak is betege vagyok.</p>
<p>Valaki odajött hozzám, fölszólított, hogy akkompanyáljak a nagy
művésznőnek.</p>
<p>– Én?</p>
<p>– Hát nem értesz a hegedűhöz?</p>
<p>– Annyit értek hozzá, mint a székely góbé, aki azt mondta a
hegedűre, hogy «ettem is!»</p>
<p>– Nagyon szép leány ám.</p>
<p>– Ahhoz meg épen nem értek.</p>
<p>Azzal leültem a sakkozó asztalhoz s elkezdtem sakkozni magamban.
Ez a monomániának a kezdete.</p>
<p>Egyszer csak selyemruhasuhogást hallok a hátam mögött.</p>
<p>A jogtanácsosné volt.</p>
<p>– Jőjjön csak hamar; be akarom önt mutatni a septemviréknek.</p>
<p>Nagy gráczia! Maga jött fölkeresni, holott a komornyikjával is
hivathatott volna.</p>
<p>Ah! A septemvirék! Eddig is sokat hallottam róluk beszéltetni. A
septemvir legszorosabban összecsatolt jó barátja volt a
princzipálisomnak. Sok ügye az ő kezén keresztül ment körösztül.
Legelső jogtudósnak tartották az országban, úgy, hogy az első
felelős miniszterium megalkotásánál ő is szóba került, mint
igazságügyminiszteri kándidátus.</p>
<p>– A septemvirnek leánya is van. A gardedámja nem az anyja, hanem
egy távoli rokona, akivel nem lehet konverzálni, mert nagyot hall.
Az anyja korán elhalt.</p>
<p>Ennyi informácziót szükségesnek talált velem közölni a
patronám.</p>
<p>Súgva még hozzá tette:</p>
<p>– Társalkodjék ön a kisasszonynyal hosszasabban. Szeretném önnek
a véleményét megtudni felőle. <span class="pagenum"><a name=
"Page_181" id="Page_181">-181-</a></span></p>
<p>Ez nevezetes prospektus! Mondhatnám – különös.</p>
<p>A terembe értünk. Épen egyenesen rábukkantunk a septemvirre.</p>
<p>Nagy feje volt; rengeteg hosszú, oroszlán-fakó szakállal, széles
válla, melle és dereka hosszú, úgy, hogy ha így folytatta volna az
alkotó, egy óriásnak kellett volna neki lenni; azonban a lábszárak
szertelenűl kurták voltak hozzá; úgy, hogy egybevéve, az alacsony
termetüek közé volt sorolható. Hogyha ült, akkor imponált az
embernek.</p>
<p>A mint a nevemet kimondta előtte a jogtanácsosné, egyszerre
derült mosolyra szaladtak szét a vonásai. Mintha kellőleg
informálva volna már a jó és rossz tulajdonságaim felől. Szívesen
megrázta a kezemet s azzal bocsátott el, hogy reméli, el fogok
járni a jourjaikra. Majd elküldi a meghivást.</p>
<p>Szerencsémnek tartottam.</p>
<p>A jogtanácsosné aztán egyet fordított rajtam s arrafelé
pilótált, ahol a fiatal leányok csoportja volt a terem közepén. A
gardedámok a mindenféle kereveteken foglaltak helyet és theáztak,
pletykáztak; a kisasszonyok pedig a terem közepén álltak és várták
a jó szerencsét.</p>
<p>Azok közt volt a septemvir leánya is, a kit én a magam
regényében elneveztem Hesperisnek. (Hesperis matronalis Linnæi.)
Már az öltözetével is föltünt. 1867-ben rég el volt feledve a hét
év előtt inaugurált magyar divat, az urak elfáradtak az antik
gombok viselésében; a hölgyek fejét zsenirozta a rezgős főkötő és a
gyöngyös párta; párisi divatot viseltek a delnők, frakkot, klakkot
a delfiak s virágjában volt a sinyón, ez az idegen szőrökből
csavarintott hurkatorony a hölgyek fején; ki mentűl több hamis
hajat föl tudott rakni a kontyába, az volt a legszebb. Hesperis még
mindig a magyar divatot viselte. Fűzött dereku ingvállt, dúdoros
újjakkal; csipke kötényt nagyvirágu szoknyához; leeresztett
hajfonatot, keskeny pártát, pillangós czipőket. <span class=
"pagenum"><a name="Page_182" id="Page_182">-182-</a></span></p>
<p>Ezen a thémán mingyárt elkezdhettem a társalgást, mikor
bemutattak neki.</p>
<p>– Nagysád még mindig hű a magyar divathoz. (Magam is hű voltam
hozzá; huszár egyenruhámat kellett viselnem társas estélyeken.)</p>
<p>– Boldogult anyámtól így tanultam, – felelt Hesperis. Én más
forma ruhát szabni nem tudok.</p>
<p>Nagyot bámultam.</p>
<p>– Hát kegyed maga szabja a ruháit?</p>
<p>– Magam is varrom meg.</p>
<p>(Hisz ez egy klenodium! Ennek a papája nem ismer szabókontót,
masamódkontót, konfekcziós boltot! Nem borzad el, mikor divatműáru
kereskedés kirakata előtt végig halad! Ez a tulajdonság maga egy
hozomány!)</p>
<p>– Nagyon derék!</p>
<p>Egyenesen rátértem a legközelebb eső themára.</p>
<p>– Hogy tetszett nagysádnak a hegedű-művésznő?</p>
<p>– Semmit sem értek a zenéhez.</p>
<p>– Ah! Tehát nagysád nem is zongorázik?</p>
<p>– Nem birtam megtanulni. Nincs semmi tehetségem hozzá.</p>
<p>Most már jobban megkezdtem nézni. Egy leány, aki nem zongorázik!
Ez lefotografálni való! Szép tojásdad metszésű arcza volt, gyöngéd
pirral áthajnalodva, sötétkék szemei, sötét szőke haja, vékony,
finom metszésü ajkai és igen kicsiny, nagyon szép rózsaszin fülei,
vékony orra, lüktető czimpákkal. Termete nyulánk volt és karcsu,
minden ámító mellékletek nélkül. A vállat és keblet irigyen őrzi a
magyaros ruhaderék.</p>
<p>– És így konczertekre nem jár nagysád?</p>
<p>– Nem tudnám élvezni.</p>
<p>– És bálba?</p>
<p>– Egyszer voltam, tavaly. Többet nem kivánkoztam oda.</p>
<p>– Nem is tánczol?</p>
<p>– Soha.</p>
<p>– Tán orvosa tiltja? <span class="pagenum"><a name="Page_183"
id="Page_183">-183-</a></span></p>
<p>– Oh nem. A testgyakorlást szeretem. A svéd gymnasztikában
otthon vagyok. Vívni is tudok. De a tánczot nevetségesnek találom;
úgy, ahogy nálunk szokásban van. A hogy a keletiek élvezik a
tánczot: kitanított tánczosnőket lejtetve, az urak csak nézik;
minők Egyptomban az almék, Kelet-Indiában a bayadérek, Japánban a
gejzák: úgy én is tudnám élvezni a tánczot, mint művészetet; de
hogy én magam egy soha nem látott embernek a nyakába boruljak, aki
engem körülforgat s végig szalad velem a termen; előre-hátra
ugráltat, hozzácsapkod a többi tánczosokhoz, konvulziókba jön;
keze-lába kalimpázik; meg-meg kap, fölhajigál a levegőbe; magához
szorongat; ugyan mit szólhat ehhez egy süket néző, aki nem hallja a
zenét, csak a mozdulatokat látja?</p>
<p>In theoria tökéletes igazat kellett adnom a kisasszonynak. A
táncz csak nézni való. In praxi ellenkező nézetben voltam.</p>
<p>Áttértem más materiára. Beszéljünk szinházról, irodalomról.</p>
<p>No ezekben már otthon volt. De itt is ellenkezőek voltak a
fölfogásaink. Hesperis valóságos fakiri önkinzásnak tartotta a
versirást, hogy egy ember el tud nyavalyogni azon, hogy egy
gondolatot, amit elmondhatna egy sorban, kinyujtson négysoros
strófává s keresse lepkefogóval a rimező szavakat a sorok végére.
Fogalma sem volt róla, hogy ez önkényt jő s ez épen a költői
adomány. Ő úgy fogta föl, hogy ez takácsmesterség s osztovátán
készűl. A prózairodalomban kedvencz olvasmányát képezte Macaulay,
Carlyle, Renán. A magyar regényirók közül nem szeretett mást, mint
Vas Gerebent; a többi mind schwindler volt előtte. – Ezer
bocsánatot kérek. – E fölött nagyon összedisputáltunk. A thema nem
lett megoldva. Azzal váltunk el, hogy ezt a vitát folytatni fogjuk
a legközelebbi jour fixen.</p>
<p>Veszedelmes egy ismeretség!</p>
<p>Egy hölgy, akinek paradoxon ideái vannak! <span class=
"pagenum"><a name="Page_184" id="Page_184">-184-</a></span></p>
<h3>IV. PALMA NÉZETEI A JÓ HÁZAS ÉLETRŐL.</h3>
<p>Adelphe Philine nem vett részt a világi mulatságban.</p>
<p>Sőt a rákövetkező napon is csak egy rövid látogatásra
szorítkozott. (Bőjti nap volt s azt a görögök szigorúan megtartják,
míg a jour fixek után annyi maradék pecsenye követeli az
értékesítését.) Ebéd után a jogtanácsosné azt mondta, hogy maradjak
még.</p>
<p>– Nos, hát hogy tetszett önnek a septemvir leánya?</p>
<p>Az ilyen banális kérdésre banális feleletet szokás adni.</p>
<p>– Igen szellemes hölgy.</p>
<p>– Ezzel semmi sincs mondva.</p>
<p>– Őszintébben szólva: kivételes hölgy.</p>
<p>– Miben áll a kivételessége?</p>
<p>– Nincsenek szenvedélyei; nem piperéskedik, a tánczot unja, a
zenét nem élvezi, a költészetet lenézi.</p>
<p>– Lássa ön, ez a normális hölgy; legalább a mi magyar
társadalmunkban az.</p>
<p>(A nyelvem hegyén volt: «Ezt nagysád mondja? aki az Iliászt
fordítja;» de csak elhallgattam vele.)</p>
<p>– De hát akkor micsoda föladatokkal tudja betölteni az
életét?</p>
<p>– Az élet gyakorlati föladataival. Ő vezeti a háztartást. Higyje
el ön nekem, hogy ez egy olyan sok oldalu föladat, mely apró
részletekből összerakva a legnagyobb problémát oldja meg. A
háztartás nehéz talány annál az uri osztálynál, melynél a családfő
előkelő rangja nem engedi meg a cynicus félrehuzódást, a bukólikus
egyszerüsködést; de rákényszeríti egyenesen, hogy állása
tekintélyét a társadalomban is érvényesítse; a midőn a föladathoz a
családapának, talán egy szerény falusi kisbirtok jövedelmén kivül,
a fiksz fizetéséből kell az egész lukszusnak előteremtetni. A
septemvirék háztartása egyenlő a mienkkel. És ez ő nekik egy
negyedrész kiadásba kerül, mint nekünk. S ez a kisasszony
tudománya. Ez az ő <span class="pagenum"><a name="Page_185" id=
"Page_185">-185-</a></span> művészete; ez az ő poézise. Prózai
dolog, ugye bár? De aztán a septemvir nem is küzködik pénzügyi
zavarokkal soha, mint rangbeli társainak legtöbbje. Lássa ön: én
ezt a leányt önnek szántam feleségül.</p>
<p>– Nekem? – Nagyot kellett rá nevetnem.</p>
<p>– No hát mit nevet rajta?</p>
<p>– Hiszen mi tökéletes ellentétei vagyunk egymásnak.</p>
<p>– Az a jó. A házas életben az ellentétek egészítik ki egymást. A
mi az egyiknek hiányzik, azt kipótolja a másik.</p>
<p>– De hiszen mi minden óráját az együttlételünknek azzal
keserítenők meg, hogy a diskurzust disputává fejlesztenők; amit
aztán mind a háromszorhétszemélynök sem tudna dirimálni.</p>
<p>– Hát ön azt hiszi, hogy a házastársak közötti disputa
keserűség? Ellenkezőleg! Az a legválogatottabb élvezet. Ha két
együtt élő ember, akinek mind magának való esze van, ellenkező
fölfogásból vitat meg egy tárgyat, egy fogalmat, egy eseményt: ez a
szellemi harcz a legnagyobb gyönyörűség. Én a férjemmel éjfélekig
eldisputálok: ha valaki a mellékszobából hallgatná, azt hihetné,
hogy veszekedünk. Ő a politikában demokrata, én arisztokrata
vagyok; ő szabadkőmüves, én pietista; ő verdista, én wagnerista s
minden szenzácziós napi eseménynél, minden családi drámánál a
férjem rendesen a nőt védi, a férfit itéli el; én pedig a férfinak
adok igazat a nő ellenében s ez az ellentét, ez a küzdelem
erősebben köt bennünket össze, mint minden egyéb érzés, becsület,
kötelesség. Csak egy tárgy fölött nem szabad a nőnek disputát
kezdeni a férjével. A saját érdeke fölött. Még ha szivérdek volna
is az.</p>
<p>Ez nagy mondás volt!</p>
<p>Nem hagyhattam megjegyzés nélkül.</p>
<p>– Hát az utóbbi esetben a külömböző fölfogásoknak nem szabad
kifejezésre jutni?</p>
<p>– Nem. Mert annak semmi haszna nincsen. Ily esetben <span class=
"pagenum"><a name="Page_186" id="Page_186">-186-</a></span> az okos
nő hallgat és tür. Hallgatása és türelme lehet, hogy megszünteti a
bajt. Ha szól, csak növeli azt. Azon törekszik, hogy titokban
maradjon. Senki meg ne tudja, hogy neki fáj valami. S ha aztán a
baj orvosolhatlan, ha köztudomásuvá lesz: a nő akkor sem csinál
jeleneteket, hanem nyugodtan azt mondja: «uram, mi voltunk
boldogok; annak vége van; most már legalább ön legyen boldog;
váljunk el harag nélkül.»</p>
<p>Ezek a szavai a jogtanácsosnénak nagy hatást tettek rám.</p>
<p>Magasra emelkedett a nagyrabecsülésem skáláján.</p>
<p>Ez a nő nincs beavatva az én horoskópomba!</p>
<p>Bizonyítja az, hogy ő nekem jövendőbelit keres.</p>
<p>De még inkább az, amit most elmondott.</p>
<p>Nem! Ilyen paszpartuval nem látják el azt a bizonyos
zarándokot!</p>
<p>– No hát – fog ön látogatást tenni a septemviréknél?</p>
<p>– Még ma nagyságos asszonyom.</p>
<p>… S másnap már megkaptam a meghivót a septemvirék jourjaira.</p>
<p>És aztán szorgalmasan eljártam az ő jourjaikra is, meg a többi
czelebritásokéira, akik ugyanazon társaságokat egyesíték
összejöveteleiken – s tehetségem szerint udvaroltam a Hesperisnek,
aki a normal-hölgyet képviselte ebben a mi budapesti
Szent-Dzserménünkben.</p>
<h3>VI. VŐLEGÉNY IN PETTO.</h3>
<p>Ez már aztán komoly viszony volt!</p>
<p>Határozottan udvaroltam Hesperisnek.</p>
<p>Rövid idő alatt megértettük egymást.</p>
<p>Arra is rájöttünk, hogy mi egymás számára vagyunk teremtve.</p>
<p>Mindennapos lettem a septemvirék házánál.</p>
<p>Délútán, mikor vége volt a hivatalos ügyeknek, rögtön
odasiettem. Ha látogatót találtam már ott, azt kibőjtöltem. Ott
maradtam egész vacsora idejéig; néha vacsorára <span class=
"pagenum"><a name="Page_187" id="Page_187">-187-</a></span> is ott
marasztottak. A süket társalkodónő miatt beszélhettünk akármit. De
az az akármi csupa merő, bölcs dolog volt. Annyira, hogy mind a
ketten tartottunk külön jegyzékkönyvecskét s azokba az egymástól
hallott emlékezetes aforizmákat följegyeztük. Mindig allegoriákban
beszéltünk. Például: «a jéggé vált szerelmet nem jó fölmelegíteni,
mert akkor meg vizzé válik». Ezt ő mondta.</p>
<p>Hogy milyen hatással voltunk egymásra, azt a konkrét tények
sejtették.</p>
<p>Én például rátudtam birni Hesperist, hogy hagyja el már a
boldogult mamájától örökölt kecskeméti divatot, hisz azt már
Kecskeméten sem viselik; sőt a Hortobágyon a csikósok, gulyások is
azt danolják, hogy «nem is leány turnür nélkül», hogy az ilyen
különcz öltözet feltünési vágyra mutat; hogy könnyen politikai
demonstrácziónak vétetik; míg megtette a kedvemért, hogy európai
divat szerint alakította az öltözeteit; azokat is maga szabta és
diszítette ugyan s csinált magának olyan pomp fünébre kosztümöket,
hogy az embernek kedve támadt megkondoleálni a toilettjeit; de
legalább mutogathatók voltak.</p>
<p>Ő ellenben rábirt engem, hogy hagyjak föl a tánczolással, ami ő
előtte a férfit lefokozza. Megtettem érte. Pedig szenvedélyes
csárdás-rázó voltam.</p>
<p>Arra is rávett, hogy olvassam végig Renánt.</p>
<p>Házasságról természetesen még korán lett volna egymással
beszélnünk. Úgy voltunk egymás mellett, mint két téli körte, a
mikre a kertész fölirta tintával: 1. Kronprinz Ferdinánd, érés
ideje deczember, január. 2. Josephine de Malline; érés ideje
február, márczius.</p>
<p>Nekünk is meg kellett várnunk az érés idejét.</p>
<p>Nekem a gyakornoki esztendőt le kellett szolgálnom, akkor
lehettem önálló ügyvéddé; a nagykoruságomat is be kellett várnom;
Hesperisnek pedig még rengeteg sok ingbetétet, alsószoknya fodrot
kellett kischlingolni, hogy a kelengye komplét legyen. Az mind
saját keze munkája volt.</p>
<p>Szinházba én kisértem őt s ott mellette váltottam zártszéket;
<span class="pagenum"><a name="Page_188" id=
"Page_188">-188-</a></span> haza is én kisértem s ha esős idő volt,
tartottam fölötte az umbrélát.</p>
<p>Társaságokban más nővel nem beszéltem; annyit már tudtam, hogy
Hesperis a végletekig féltékeny.</p>
<p>Ellenben ő is egészen rezerváltan viselte magát más férfiak
irányában. Azok is ismerték a helyzetet s respektálták az én
szerzett jogaimat.</p>
<p>A Nikkel pajtást én magam mutattam be neki. Megint a pesti
garnizonba transferálták. Jó, fidelis czimbora volt. Mindenki tudta
felőle azt az epopeját, a hol a burkusok kezéből kiszabadított,
ezért az én barátaim előtt nagy volt a becsülete.</p>
<p>Neki megengedtem, hogy udvaroljon Hesperisnek.</p>
<p>Tőle nem volt mit féltenem az imádottamat.</p>
<p>Egy szegény katonatiszt egy nem gazdag leánynál nem veszedelmes
konkurrens. Komoly eszméi nem lehetnek, mert kaucziót letenni nem
képes; könnyelmű eszmékkel pedig Hesperishez nem közelíthet. Ah!
Hesperis erénye erősen áll, mint a Gellérthegy; de még annál is
erősebben; mert a Gellérthegyről töredeznek le egyes sziklacsompók,
de nem a Hesperis grániterényéről!</p>
<p>Kivált, miután tudja Nikkel, hogy Hesperis az én
jövendőbelim.</p>
<p>… De hát vajjon tudja-e?</p>
<p>Mondtam én már valakinek, hogy Hesperist nőül akarom venni?</p>
<p>Nem én. Senkinek sem. Még ő neki magának sem.</p>
<p>Hanem hát ez a titoktartás, mely nagy bolondságnak látszik, ha
előadom az okait, egyszerre érthetővé lesz.</p>
<p>Amíg a nagykoruságom el nem érem, addig a kalugyer kezében van a
nyakam. Ha az megtudja, hogy én eljegyeztem a septemvir leányát,
azzal a szerény hozománynyal s ezzel megzápítottam az ő
horoskópját, az egyszerre meg fog mozdítani minden eget, földet és
poklot, hogy ezt a házasságot megakadályozza; befeketít a septemvir
előtt, úgy (érdemem szerint), hogy az rögtön kiadja az <span class=
"pagenum"><a name="Page_189" id="Page_189">-189-</a></span> útat.
Hisz én notórius csélcsap, csapodár vagyok, aki úgy cseréli a
szeretőket, mint más ember a gyeplős lovat. Kezében a Passifloráról
irt levelem; meg a Violának az életbiztosítása. Aztán tékozló,
préda, könnyelmű vagyok, veszekedő, krakéler, iszákos! Ezt mind
megkapom, ha idő előtt elárulom a szándékomat. – Csakhogy a
horoskópnak igaza legyen.</p>
<p>Másfelől meg itt van az Amarillis. A hajdani ideál. Ez meg a
Hesperis előtt fog elárulni, ha megtudja, hogy nőmmé akarom tenni.
Mert ez nem tűri azt el, hogy én valaha boldog legyek, a ki őt
boldogtalanná tettem. Ha ő apácza lett, legyek én trappista.</p>
<p>Ha én szerencsés volnék a Magyar Bazár, Ország Világ, Magyar
Géniusz, Magyar Szalón, Uj idők, A hét, A Jókai stb. szellemdús
szerkesztőnőivel és szerkesztő férfiaival közelebb ismeretségben
lehetni, rég proponáltam volna nekik, hogy tűzzék ki lapjukban ezt
a megfelelésre méltó kérdést: «Szükséges-e két szerelmes egyén
között a szóbeli nyilatkozás?»</p>
<p>Nagy érdeklődéssel várnám a beérkező válaszokat.</p>
<p>Meg vagyok felőle győződve, hogy a nagy többség azt felelné,
hogy «nem szükséges», sőt sokan emlékeztetnének Heine «madame, je
vous aime» schlagwortjával arra, hogy a szerelmi nyilatkozat
egyenesen a banális frázisok kategoriájába tartozik: tréfának sok,
komolynak kevés.</p>
<p>Ezen a nézeten voltam én is. Akiért én forrón érezek, az
tartozik az én melegemet érezni; ha az én lelkem az ő lelkét
keresi, az ő lelkének a dolga magát megtaláltatni. Én az egész
valómat neki adományoztam; azt teheti velem, amit akar; rabja
vagyok, mit akar még tőlem többet? Egy röpke szót? Egy igéretet?
Hiszen nem vagyunk még Észak-Amerikában, ahol egy be nem váltott
házassági igéret biró elé kerül s dollárokban taksáltatik.</p>
<p>Lesznek sokan, akik azt fogják mondani, hogy igen is van egy
szájjal kifejezhető szerelmi nyilatkozat, mely minden kétséget
kizár, s mely daczára annak, hogy semmi <span class=
"pagenum"><a name="Page_190" id="Page_190">-190-</a></span> nemzet
szótárában föl nem található, sőt még hieroglyphokban sincs
kifejezve, mégis minden nemzet által megértetik; ezt a
nyilatkozatot száj mondja szájnak.</p>
<p>Csakhogy a mi adott viszonyaink között ez nem volt
alkalmazható.</p>
<p>Hesperis soha sem volt található a nagynénje nélkül. De külömben
is nagyon óvatos volt.</p>
<p>Egy arany mondását megörökítettem a jegyzőkönyvemben.</p>
<p>«Aki egy leányt, akit nőül akar venni, elébb megcsókol: saját
magának rak föl szarvakat.»</p>
<p>Rettenetes mondás ez!</p>
<p>De hát mikor a leányok Shakespearet tanulmányozzák s találnak
benne ilyen dolgokat:</p>
<div class="poem">
<div class="stanza"><span class="i0">«Ofélia. Míg hozzád nem menék,
nászszal kecsegtetél.»<br /></span> <span class="i0">«Hamlet. El is
vevélek, – ha hozzám nem jövél.»<br /></span></div>
</div>
<p>Igazán! A leányok a szinházban annyi okos dolgot tanulnak, hogy
szinte csoda, ha még egy leányt el lehet bolondítani a rendes
életben.</p>
<p>Meg voltam felőle győződve, hogy Hesperisben olyan nőt fogok
birni, akit teljes életemben – becsülni fogok.</p>
<p>Egészen megnemesültnek éreztem általa magamat, lelkem magasabb
régiókban csapongott s korábbi életemre elitélő szigorral gondoltam
vissza.</p>
<h3>VIII. AZ ÉLVEZETES NÁSZUTAZÁS.</h3>
<p>No! hála a papnak! Hallom e fejezet czimének olvasásánál,
csakhogy a végén járunk már ennek az unalmas históriának. Viszi már
a hős a menyasszonyát!</p>
<p>Dehogy vége! Dehogy unalmas! Dehogy viszi!</p>
<p>Most lesz ez még csak tréfás dolog!</p>
<p>Az én esztendőm vége felé törekedett, ami a kánikulába
esett.</p>
<p>A jogtanácsosék elutaztak Karlsbadba, hat heti kurára.
<span class="pagenum"><a name="Page_191" id=
"Page_191">-191-</a></span> A törvényszékek szüneteltek, az ügyek
pihentek, igazgatósági gyülések nem tartattak. Én vendéglőbe
költöztem, mert a cselédség is mind szabadságot kapott. Ez idő
alatt aztán mindennapos látogatója voltam a septemvirék
házának.</p>
<p>Ők állhatatosan Budapesten töltötték a nyarat. Hesperis azt
állította, hogy szebb üdülő hely nincs a világon Budapestnél. Itt
van fürdő is, hétféle: hideg, meleg, sós, sáros, az ember
válogathat benne. Az öreg úr néha példálózott, hogy milyen nagyon
szeretné megnézni a dobsinai jégbarlangot, már tíz esztendeje nem
volt kinn a fővárosból. Tátra-Füred is nagyon szép lehet. Aztán
csak nagyot sóhajtott. Nem lehet, mert nem lehet.</p>
<p>– No majd augusztusban! – mondám én, jelentésteljes pillantást
vetve a szemlesütő Hesperisre.</p>
<p>Akkor majd lehet.</p>
<p>Ki lehetett vetni az abrakadabra útján, hogy ennek a biztatásnak
mi az értelme.</p>
<p>Többször előhoztam Hesperisnek, hogy én augusztus közepén érem
el a nagykoruságom napját, akkor egyszerre ura leszek a sorsomnak,
átvehetem a vagyonomat és megházasodhatom.</p>
<p>… Akkor aztán mehet a septemvir Tátra-Füredre, nem kell neki
leányt őrizni idehaza.</p>
<p>Ezt csak értheti, aki logikát tanult!</p>
<p>Ha csak egy szót szólt volna a septemvir: «Kérem, magyarázza meg
ön jobban?» Hát előrukkoltam volna vele szabatos formulázással. De
én azt hittem, hogy érti, tisztában van vele.</p>
<p>Augusztus elseje bekövetkezvén, egy határozott lépést tettem
előre.</p>
<p>Ez a nap a nyári költözködések határideje.</p>
<p>Titokteljes önérzettől ragyogó (gondolom legalább) orczával
jelentém Hesperisnek, hogy úri szállást fogadtam a kerepesi-úton.
Első emelet, négy szoba az utczára, kettő az udvarra; szalon,
ebédlő, boudoir, dolgozó szoba; stb. <span class="pagenum"><a name=
"Page_192" id="Page_192">-192-</a></span></p>
<p>Annál a szónál, hogy «boudoir» gyöngéden tekintettem a szemébe:
gondoltam, ezt csak megérti? Nem látszott megérteni.</p>
<p>Még jobban megmagyaráztam.</p>
<p>Elmondtam neki, milyen butorokkal szereltem föl a szállást. A
boudoir szakasztott mása annak, ami Hesperis itthona; erről van
lemásolva. (Ez már csak világosan érthető.)</p>
<p>«Most már nem hiányzik más az én otthonomból, mint egy édes női
hangnak idvezítő zengése.»</p>
<p>Hesperis azt mondta rá, hogy «szép», – a czérna végét elharapva
a fogával s tovább stikkolt, a czérnát a tűbe fűzve.</p>
<p>– Ez az utolsó fodor ugye bár, a mit most himez?</p>
<p>– Nem tudom.</p>
<p>(Mégsem tudja? A násznap után nem stikkolnak több fodrot).</p>
<p>A septemvirnek is elreferáltam az új szállásom eseményét.</p>
<p>Az meg azt mondta rá, hogy «ej ha!»</p>
<p>Csak legalább kérdezte volna meg tőlem, hogy minek öcsém-uramnak
az a hat szoba? (Eddig egy is sok volt.)</p>
<p>Mikor aztán elközelgett az a nap, a mely nagykorúvá születésemet
meghozta, jónak láttam világosabban nyilatkozni Hesperisék
előtt.</p>
<p>Délelőtt tettem látogatást, a mikor a septemvir is otthon volt.
Először is ő hozzá nyitottam be.</p>
<p>Egész komolysággal előadtam, hogy én most leutazom a Bánságba,
abból a czélból, hogy a néhány nap mulva bekövetkezendő
nagykorúságom alkalmából apai birtokomat átvegyem s eddigi
gyámommal leszámoljak. Mihelyt ez megtörtént s én a sorsomnak és
vagyonomnak urává lettem, azonnal sietek vissza s első dolgom lesz
családi boldogságomat megállapítani.</p>
<p>A septemvir megrázta a kezemet s minden jót kivánt jártomban,
keltemben. <span class="pagenum"><a name="Page_193" id=
"Page_193">-193-</a></span></p>
<p>(Hát mi a manóért nem kérted meg ott mingyárt a leánya
kezét?)</p>
<p>Elmondom az okát.</p>
<p>Hát én a leánykérést egész ünnepélyességgel akartam
végrehajtani, ahogy apáink szokták, ahogy más magyaroknál láttam.
Kérő násznagy által istápolva, tolmácsolva. S kérő násznagynak a
jogtanácsost választottam; amint az hazaérkezik Karlsbadból.</p>
<p>Hanem azt már csakugyan megtehettem volna, hogy magának
Hesperisnek megmondjam, mikor egy órára egészen egyedül maradtam
vele; a társalkodónő távol volt: «kisasszony! én magát szeretem; én
a kezét, szivét, lelkét magamévá akarom tenni, cserében az
enyimért» mielőtt búcsút vettem tőle.</p>
<p>Máig is önfölpofozási vágyakat érzek, ha visszagondolok rá, hogy
micsoda ostoba helyzetet szereztem magamnak, a midőn a kiválasztott
kedvesemnek nem mondtam meg, hogy mi a komoly szándékom vele?</p>
<p>Zsebemben volt a jegygyűrű. Ráhúzhattam volna az újjára. Az is
nyilatkozat lett volna.</p>
<p>Nálam volt a szállásom kulcsa. Letehettem volna az asztalára
azzal a kéréssel, hogy távollétemben nézze meg azt a kék szobát;
olyan szépnek találja-e, mint az itthonit? Ez is lett volna
valami.</p>
<p>De én egyikre sem tudtam magamat elhatározni. Én, aki más nőknél
mingyárt az egzekuczión kezdtem a proczesszust, olyan félénk voltam
ezzel a leánynyal szemben, mint egy gymnázista az első
tánczleczkén. Az a kalugyer feküdt a mellemen az átkozott
horoskópjával. Hiszen ha nagykorú leszek, megnyilik a torkom
egyszerre!</p>
<p>Az egész búcsúzás csupa szentimentális sóhajtozásból telt ki. A
szemeink kérdeztek és feleltek, de nem volt fonograf, amely ezt a
beszédet megfixirozza.</p>
<p>Még mikor a búcsúvételnél kezet szorítottam vele, úgy nógatott
valami, hogy «no most! itt van szemközt; szorítsd egyszerre
magadhoz! Nyomj egy forró csókot az ajkára!» – <span class=
"pagenum"><a name="Page_194" id="Page_194">-194-</a></span> Azzal
is meg lett volna pecsételve a kettőnk sorsa. – Ezt a perczet is
elszalasztottam.</p>
<p>Majd ha visszatérek! Mint diadalmas hódító!</p>
<p>Hiszen csak néhány nap a külömbség.</p>
<p>Addig még hadd maradjon kinyilatlan a lótuszbimbó.</p>
<hr class="tb" />
<p>Amit most elmondok, azt már mástól hallottam később.</p>
<p>Amint eltávoztam Hesperistől, a septemvir átjött a leánya
szobájába.</p>
<p>– Nos? Nyilatkozott előtted?</p>
<p>– Nem az.</p>
<p>– Én előttem sem.</p>
<p>– Elmondta, hogy házasodni készül, de hogy kit akar elvenni,
arról nem szólt.</p>
<p>– Nem értem a dolgot.</p>
<p>Abban nyugodtak meg, hogy talán majd levélben fogom a
nyilatkozatomat közölni velük. Vártak szép türelmesen.</p>
<p>Azonban az én nagynevezetességű 25-ik születésnapom is elmult s
az én levelem még sem jelentkezett.</p>
<p>És azután még egy hét elmult s levél csak nem jött.</p>
<p>A septemvir egyre iparkodott vigasztalni nyugtalankodó leányát,
hogy nekem most véghetetlen sok a dolgom. Egy ilyen örökség átvevés
komplikált história. A közjegyzői intézmény még nem volt behozva.
Mindent ex praesidio kellett elintézni. Fürdőidény van. Viczispán,
árvaszéki elnök, bizonyosan ki Buziáson, ki Mehádián, ki Monyászán
áztatja fáradt tagjait, azokat most nehéz kihúzni a kádból. Az is
nagyon valószínű, hogy az árvapénztár nem képes olyan rögtön
liquidálni a kapitálisomat. Sőt föltehető, hogy én most abban
fáradozom, hogy a szülői kastélyt helyretataroztassam; oda
szándékozom vinni a mézes hetekre a menyasszonyomat. De már azért
csak irhatnék egy rövid levelet. Csak annyit, hogy mikor térek
vissza. Végre már nem maradt más, mint az a föltevés, hogy a
postás, aki a levelemet szállította, postaszekrényestől
<span class="pagenum"><a name="Page_195" id=
"Page_195">-195-</a></span> együtt belefulladt a legutóbbi
felhőszakadás okozta árvizbe; vagy pedig a Macsvánszky bandájának a
kezébe került.</p>
<p>Én pedig az egész levélnemirást egy idétlen theáterkup kedvéért
rendeztem. Úgy akartam beesni a szinpadra, ahogy azt a
vigjátékokban láttam s addig nem szóltam senkinek egy szót sem a
házasulási tervemről, a míg az örökségem birtokába nem jutottam s
az apai házat lakható állapotba nem helyeztem.</p>
<p>… Egy szép (azaz, hogy csunya) reggelen aztán bekopogtat a
septemvirhez Nikkel.</p>
<p>Az én kedves barátom, akit eddig folyton az örök uniformisában
lehetett csak látni, ezúttal koczkás czivilruhába volt öltözve;
Bismarck-án-colére szinű nyakravalóval, májszinű kalappal, turista
bakkancs a csánkóin, a mancsai vörös keztyükbe hüvelyezve. Még
fehér szegfű is volt a gomblyukában.</p>
<p>A septemvir szobájában volt épen a leánya is, aki a látogató
érkeztével el akart tünni a mellékszobába.</p>
<p>– Kérem kisasszony, maradjon itt, – instálta Nikkel – kegyednek
is meg kell hallani azt, amit ő méltóságának előadni készülök.</p>
<p>S azzal belépett, in medias res.</p>
<p>– Én, mint leánykérő jövök ide. A katonai pályától megváltam, az
aczélbronczból elég volt nekem, áttértem a vaspályára. Egy új hazai
nagy vasútnál elnyertem a főmérnöki állást, három ezer forint fix
fizetéssel, ezer forint lakpénzzel s egyéb akczidencziákkal; képes
vagyok egy nőt becsületes munkámmal eltartani: később előmenetelre
is van kilátásom. Én a kisasszonyt régóta szeretem s ha viszonzásra
találnék, a lelkemet teszem rá, hogy boldoggá fogom tenni.</p>
<p>A septemvir a leányára nézett, a leány pedig az apjára.</p>
<p>– Önnek az ajánlata fölöttébb megtisztelő ránk nézve, – mondá a
septemvir. – De engedni fog ön nekünk egy pár napi gondolkozási
időt. <span class="pagenum"><a name="Page_196" id=
"Page_196">-196-</a></span></p>
<p>– Nem lehet méltóságos uram. Én a társulatomtól mától számított
két heti szabadságot kaptam; abból egy napot sem lehet
elvesztegetnem. Önök engem egy év óta ismernek; tudják ki vagyok,
mi vagyok. Én két nap mulva sem leszek se szebb, se jobb, mint
ebben az órában. Két óra untig elég lesz önöknek az elhatározásra.
Én az alatt elfutok a püspökhöz, kiveszem tőle a dispenzácziót;
magammal hozom a káplánt, meg két tanut. Itt a háznál végbemehet az
esküvő. A mi az útra legszükségesebb, az egy kézitáskában elfér s
ha Isten úgy akarja, a délután két órai vonattal már a rezervált
kupéban ülünk s robogunk a szép Helvéczia felé. – Tehát a
viszontlátásig.</p>
<p>A ficzkó egész bizonyosra vette a dolgot.</p>
<p>A septemvir meg a leánya hüledezve nézett egymásra.</p>
<p>– Mit szólsz ehez, leányom?</p>
<p>– Mit szólsz hozzá, édes apám?</p>
<p>– Én azt mondom, hogy ez meggondolni való dolog.</p>
<p>– Az ám.</p>
<p>– Sőt azt mondom, hogy ezen nincs mit gondolkozni. Ez már itt
van. Ez beszél, nyilatkozik, világosan szól. Ennek a szándékát nem
kell abrakadabrával lehüvelyezgetni. Az a másik kupczihér, ki
tudja, hol jár? Ki tudja, mit akar? Se szól, se beszél, se ír: se
nekem, se neked. Teljes életében mindig csapodár volt. Ki tudja, a
sok régi szeretője közül melyiket szándékozik az új szállásába
beplántálni? Kitelik tőle, hogy az oltár előtt hagy ott. Ez a fiú
pedig, megvallom igazán, hogy egészen az én kontentumom szerint
való. Igazi selfmademan. Nem stréber. Szolid pályát választott. S
mingyárt fölül kezdte. Ebből derék férj lesz. Én azt mondom, hogy
csapj föl a kezébe. Ennél jobb partit nem csinálhatsz.<a name=
"FNanchor_6" id="FNanchor_6"></a><a href="#Footnote_6" class=
"fnanchor">6)</a></p>
<p>A szép Hesperis először vállat vont; azután egy pár <span class=
"pagenum"><a name="Page_197" id="Page_197">-197-</a></span>
könycseppet törült ki a szeméből. Ezek voltak a búcsúkönycsepjei.
Azután jöttek a boszankodás, az elkeseredés könyei; míg egészen
belekeseredte magát az irántam való méltó haragba s a kitüzött két
óra elmultával már nem látszott meg a szemein, hogy sírt.</p>
<p>Az alatt bepakolt a kézi táskába.</p>
<p>A Nikkel pedig vágtatott egyenesen a püspökhöz.</p>
<p>Az épen útra készült. Már a porköpönyegét is fölvette.</p>
<p>– Mi kell fiacskám? Alig ismerek rád ebben a kadrollirozott
kosztümben.</p>
<p>– Frissen, szent atyám, egy dispenzácziót.</p>
<p>– Fiam! útban vagyok. Itt a négylovas hintó a parochia előtt,
visznek falura, előkelő nostras, oszlopos tagja az
egyházkerületnek, haldoklik, óhajtja az úr vacsoráját föladatni.
Estére hazakerülök. Addig várhatsz.</p>
<p>– Aki vacsorálni akar, inkább várhat. Az én dolgom sürgetős.
Mert én még ebédelni akarok a vasutnál s addig meg kell történni az
esküvőmnek.</p>
<p>Addig erőszakoskodott, amíg kicsikarta a szent atyától a
szükséges fölmentést a háromszori egyházi kihirdetés czeremóniája
alól.</p>
<p>Azzal aztán szaladt a káplánhoz.</p>
<p>Az jó pajtása volt.</p>
<p>– Szervusz pajtás, frissen vedd föl azt a stólát!</p>
<p>– Ki haldoklik?</p>
<p>– Én esküszöm. Ebben az órában.</p>
<p>– De én meg utazni akarok. Itt a körutazási jegy a tárczámban. A
vonat indul délben s ma még templomot kell tartanom.</p>
<p>– Hiszen délig mind átesünk rajta. Itt hagyom a fiakkeremet.
Hozz magaddal két násznagyot is. Templom után foghatsz a hivek
közül, két forint napi dijért; aztán vágtatsz az egyházfival a
septemvir házához; annak a leányával esküszöm.</p>
<p>Ez döntött. A septemvir is nostras.</p>
<p>A káplán megigérte, hogy ott lesz templom után. <span class=
"pagenum"><a name="Page_198" id="Page_198">-198-</a></span></p>
<p>Nikkel a két órai határidő elteltével betoppant ismét a
septemvirhez.</p>
<p>– Minden rendben van. – Mondá ő méltósága.</p>
<p>– Részemről is. – Mondá Nikkel. – Itt a püspöki dispenzáczió,
itt a két karikagyűrű, rögtön érkezik a káplán a két
násznagygyal.</p>
<p>A papa ezzel átvezette a leendő vejét a leányához.</p>
<p>Hesperis úthoz volt öltözve, csak épen a menyasszonyi fátyolt
próbálta föl a fejére, ami mulhatlanul hozzátartozik a
házasságkötéshez.</p>
<p>(Remélem, hogy amint a miniszter elrendelte, hogy a polgári
házasságnál a fungáló államhivatalnok tartozik a széles háromszinű
rendszalagot föltenni, a menyasszonyra is ráparancsoltatik, hogy a
kontyára fátyolt tűzzön).</p>
<p>Nikkel úszott a boldogságban.</p>
<p>Pontban tizenkét órára megérkezett a káplán, az egyházfival meg
a két tanuval; nem sokat czeremóniázott; ő is sietett a vasutra; az
övé Ruttka felé ment; hamarjába összeadta a boldog jegyeseket,
fölhúzta az ujjaikra a jegygyűrűt, megáldotta őket. A nagy móles
matrikulát természetesen nem hozta magával; hanem beirta az
összeadott pár nevét, a két (templomból kijöttében elfogott) tanu
nevével együtt a tárczájába; majd otthon beirhatja az anyakönyvbe.
Azzal futott haza; a dejeunert sem várta be. A boldog pár sem várta
be; azt maga költhette el az örömapa a süket nagynénével. A
gyerekek siettek boldogságuk útját megkezdeni. A vasuti
restauráczióban kényelmesen megebédeltek. Az első csöngetésnél
Nikkel karjára vette a menyasszonyát, meg a plaidjét; kezébe kapta
az útitáskáját s vitte magával a perronra, ahol a vasutiak, mint
magas vasuti hivatalnokot, szivélyesen üdvözölték.</p>
<p>Én pedig ugyanakkor a temesvári vonattal zakatoltam fölfelé;
tele büszke tervekkel és szivárványos reményekkel.</p>
<p>Az alföldi vonat két perczczel hamarább érkezik meg, mint a Bécs
felé induló vonat elindul. A pasasiroknak addig várni kell a
kiszállással, amíg a bécsi vonat ki nem <span class=
"pagenum"><a name="Page_199" id="Page_199">-199-</a></span> robog
az indóházból. Addig nem nyitják ki a waggon ajtókat.</p>
<p>Én kiváncsian néztem ki a kocsiablakon.</p>
<p>Hát egyszer mit látok?</p>
<p>Az én Hesperisemet látom fölkapaszkodni a lépcsőkön az átelleni
waggonban!</p>
<p>S utána mingyárt megint kit látok fölmerülni a lépcsők fokán? Az
én Nikkel pajtásomat, – álruhában, stutzernek öltözve; koczkás
dzsekkben, májszin kalappal, fehér szegfű a gomblyukában, útitáska
a kezében, meg parazol.</p>
<p>Ezek odatelepesznek le, épen velem átellenben egy kupéba, igen
gyöngéden bánnak egymással. Még annyit láthatok, hogy Nikkel
kiveszi a fehér szegfűt a gomblyukából s azt Hesperisnek nyujtja, a
mit Hesperis azzal viszonoz, hogy a keblébe tűzött piros szegfűt
adja érte cserébe. – Azzal lehúzzák a függönyt az ablakra s hogy
semmi kétség se maradjon fönn, a kalauz kiakasztja az ablakra
kivülről a sokatmondó táblát «gemiethet!»</p>
<p>Hisz ez leányszöktetés! Nőrablás! Fényes nappal.</p>
<p>Ki akartam ugrani az ablakon! Meg is teszem, ha az a rézpálcza
keresztbe nem áll előttem.</p>
<p>A gyorsvonat fütyült, s azzal az orrom előtt vitte el robogva a
menyasszonyomat.</p>
<p>Én erőszakkal fölnyitottam a waggon ajtót s azzal eszeveszetten
rohantam le a vaslépcsőkön s neki iramodtam a szabaddá lett sinek
között a gyorsvonatnak.</p>
<p>Szerencsére az inspekcziós rendőrbiztos nyakon kapott,
visszarántott.</p>
<p>– Megveszett az úr?</p>
<p>– Meg hát. Ahol! Rabolják a menyasszonyomat!</p>
<p>– Csak nem akarja ön elfogni a gyorsvonatot röptében?</p>
<p>– De mikor a menyasszonyomat rabolják az orrom előtt!</p>
<p>– Hát azért ne szaladjon ön a vonat után, mert azt el nem éri.
Van telegráf a világon. Elébe kerülhet.</p>
<p>Ez eszemre térített. Persze, hogy itt a telegráf, tíz lépésnyire
a hátam mögött. <span class="pagenum"><a name="Page_200" id=
"Page_200">-200-</a></span></p>
<p>– Egyszerű a dolog, – magyarázta a rendőrbiztos. Telegrafálunk a
váczi rendőrkapitánynak, meg az esztergominak, az érsekujvárinak, a
pozsonyinak sorban, valamelyik csak letartóztatja a
szökevényeket.</p>
<p>– No hát gyerünk, telegrafáljunk!</p>
<p>– Hja, az nem megy olyan rövidesen. Nekem erre nincs
meghatalmazásom; önnek a följelentése sem bir elég hitelességgel,
hogy annak az alapján két utazót elfogjanak a szabad
Magyarországon. Alkotmányos korszakban élünk uram! Az nem járja,
hogy egy urat meg egy hölgyet csak úgy mirnikszdirniksz útközben
letartóztassanak. Hanem tessék velem a rendőrségre jönni s ott a
főkapitány úr előtt legitimálni a följelentést.</p>
<p>Végig kellett hallgatnom a megérdemelt útbaigazítást.</p>
<p>Mentem a főkapitányhoz, vittem magammal a fiakkeren a
rendőrbiztost. Aki látott minket együtt kocsikázni, azt hitte
bizonyosan, hogy az visz engem. Egyenruhában volt.</p>
<p>Tíz percz mulva ott álltam a főkapitány előtt.</p>
<p>Hiszen ismerted Thaisz Eleket. Jó pajtásod volt.</p>
<p>No hát!</p>
<p>Mekkorát nevetett a szemem közé, mikor előadtam neki a
följelentésemet, meg a letartóztatás iránti követelésemet.</p>
<p>– Te vagy-e bolond, vagy engem tartasz annak? Az a te állítólag
elszöktetett menyasszonyod Kiss Mihály septemvirnek a leánya, az
elszöktető pedig báró Nikkel, császári tüzérkapitány. Ha én ezeket
letartóztatom a te föladásodra, akkora orrokat kapok – kettőt, a
belügyminisztertől, meg a hadügyminisztertől, hogy viselhetem az
egyiket elől, a másikat hátul. A viczlapok mind nekem esnek! Hátha
csalódtál? Nem ők voltak. Ablakon keresztül láttad. Gőz
kutyafuttában! Halluczináczió lehetett. Szerelmes ember szemének
nem lehet hinni. Eredj el a biztossal a septemvir lakására; hátha
otthon van a mátkád?</p>
<p>Ez egy eszme volt! <span class="pagenum"><a name="Page_201" id=
"Page_201">-201-</a></span></p>
<p>Csakugyan! Hátha otthon ül Hesperis szépen és stikkolja az
utolsó hálóréklifodrot s a szerelmes pár, akit én láttam, valami
vigécz volt az orfelinájával.</p>
<p>Köszöntem, vittem magammal a rendőrbiztost a septemvirék
lakására. Három lépcsőnként ugorva rohantam föl a második emeletre.
Becsöngettem. Nem jött senki az ajtót kinyitni. Még jobban
csöngettem. Még jobban nem jöttek. Aztán a belső folyosón a
konyhaajtóra kerültem. Az is be volt zárva. Benéztem a
konyhaablakon. Nem láttam senkit. Ebből a szállásból minden ember
kihalt.</p>
<p>– Gyerünk le a házmesterhez, – indítványozá a biztos.</p>
<p>A septemvirék szállása egyikében volt azoknak a régi módi
belvárosi kontignácziós házaknak, a miknek szűk kapubejárata,
hosszú, keskeny udvara van s ennek a legvégső odujában a házmester
lakása, úgy, hogy onnan senkit sem lehet meglátni a ki- s bejárók
közül.</p>
<p>Munka volt felzörgetni az odu egyetlen lakóját.</p>
<p>Csak a viczeházmester volt otthon. Az először is tót volt,
másodszor csizmadialegény volt, harmadszor pedig délután volt.
Mikor a rendőrbiztost meglátta, úgy megijedt, hogy a hallását is
elvesztette.</p>
<p>Nagy biztatásra, hogy nem őtet akarjuk elfogni, tudott annyit
rebegni, hogy ő nem tud semmit, nem látott senkit, mert ő csak a
viczeházmester; a főházmester, meg a felesége elmentek korán
hajnalban Budakeszre búcsura. Ő maga csak itthon tartotta a búcsut,
de azt olyan alaposan, hogy most a saját nevére sem emlékezik.</p>
<p>Innen tehát olyan okosan kerültünk vissza, mint idejöttünk.</p>
<p>– Septemvir kisasszony nincs otthon! – Referáltam a
főkapitánynak.</p>
<p>– Jól van, öcsém; ülj le. Mindjárt visszajön a másik biztos,
akit Nikkel kapitány keresésére küldtem ki a Neugebäudéba.</p>
<p>Én szorongva néztem az órámat. Már Váczon túl járnak! Ott már
nem csiphetik el őket… <span class="pagenum"><a name="Page_202" id=
"Page_202">-202-</a></span></p>
<p>No, de megérkezett a biztos a Neugebäudéból.</p>
<p>– Nikkel tüzérkapitány letette a tisztirangját s nincs többé a
kaszárnyában.</p>
<p>– Ez már sulyosító körülmény – mondá a főkapitány.</p>
<p>– No hát! utána azzal a telegráffal! Már Esztergom-Nánánál
járnak.</p>
<p>– No, csak ne nánánázz annyit! Egy stáczió akár inde akár
unde.</p>
<p>– De ördögöt akár inde, akár unde! Mikor menyasszonyról van szó,
meg a csábitójáról!</p>
<p>– Hiszen nem eszik meg egymást!</p>
<p>– De mikor lehúzták az ablakfüggönyt!</p>
<p>Még csak a két detektiv visszatértét kellett bevárni, akik a
fiakkereket járták sorba.</p>
<p>Volt már öt óra, mire előkerültek. Az egyik rátalált arra a
bérkocsisra, aki Hesperist és Nikkelt szállította a vasuthoz. Ez
tanuskodott róla, hogy az általam jelzett házból vitt egy
quadrollirozott urat, meg egy fehérrel diszített fekete ruhás
fiatal hölgyet a vasuthoz, nem volt egyéb útikészségük egy kézi
táskánál, meg egy waterprufnál.</p>
<p>– Ez ő! Az ő pomp fünébre kosztümje! – kiálték én felbőszülten.
– Telegrafálni! főkapitány úr!</p>
<p>– Csitt csak! Hadd szóljon a másik detektiv.</p>
<p>Az meg rátalált a septemvir úr rendes komfortáblis
kocsisára.</p>
<p>Akkurát fél óra mulva az elébbi útrakelés után ugrott föl a
septemvir úr is a konflisba, szintén nagyon kevés útikészséggel s
ezt a szót hallatva a konfidens kocsissal: «No most már én is
futhatok a leányom után!»</p>
<p>– Itt van! Tessék! – Kiabáltam én. – Az apa is fut az elrabolt
leánya után. Tessék gyorsan telegráfálni!</p>
<p>A főkapitány még szabadkozott, hogy az az «után» nem okvetlenül
azt teszi, hogy a leánya «után» szalad; hanem, hogy miután a leánya
már elment, az után már most ő is szaladhat valamerre.</p>
<p>Erre aztán méregbe jöttem, fenyegetőztem, amerikai <span class=
"pagenum"><a name="Page_203" id="Page_203">-203-</a></span>
párbajjal kináltam a rendőrfőnököt, míg utoljára kötélnek állt s
telegrafált a pozsonyi rendőrkapitánynak a szökevények
letartóztatása végett, utasításul adva, hogy csak okosan,
szőrmentében bánjon el e kényes ügygyel.</p>
<hr class="tb" />
<p>«Station Preschburg!» hangzott a perronon. (Még akkor német volt
a vasut.)</p>
<p>– Itt kapni fölséges mákos kalácsot! – Mondá Nikkel.</p>
<p>– Én jobb szeretem a diós kalácsot. – Viszonzá Hesperis.</p>
<p>Nikkel kidugta a fejét a waggon ablakán.</p>
<p>– Sie! Hé! Nuszpájgl her!</p>
<p>Egyszer csak nyitogatták a waggon ajtót.</p>
<p>– Nos! Hozzák már azt a Nuszpájglt?</p>
<p>– Azt ugyan nem hozok, – szólt a fejét bedugó egyéniség, – mert
én a pozsonyi rendőrkapitány vagyok; hanem bátorkodom uraságodtól
tisztelettel megkérdezni, hogy uraságod méltóztatik-e báró Nikkel,
nyugalmazott tüzérkapitány lenni?</p>
<p>– Igen is én vagyok.</p>
<p>– Akkor bátor vagyok önt tisztelettel fölszólítani a törvény
nevében, hogy kegyeskedjék a kiséretében levő hölgygyel együtt
leszállani a waggonból és engemet követni.</p>
<p>– Micsoda dolog ez?</p>
<p>– Az a csoda, hogy én a budapesti rendőrfőnöktől kaptam
táviratilag parancsot, hogy önt, mint leányszöktetőt,
letartóztassam s a tovább utazásban meggátoljam.</p>
<p>– Ez egy ostoba Schábernakk! – kiabált Nikkel. Ez a hölgy az én
törvényes feleségem, akivel rendes lelkész által, két tanu és saját
atyja jelenlétében formaszerint összeeskettettem.</p>
<p>– Elhozta uraságod magával a házasságlevelét?</p>
<p>– Hozta az ördög. Hát kinek jut eszébe a házasságlevelét a
zsebében hordani, mint valami passzust?</p>
<p>– Pedig az jó volna, ha itt volna; mert akkor én, <span class=
"pagenum"><a name="Page_204" id="Page_204">-204-</a></span> annak
az előmutatása után, uraságodat tisztelt nejével együtt, a saját
felelősségemre, tovább hagynám utazni; így azonban a kapott parancs
értelmében kénytelen vagyok ismételten fölszólítani, hogy
szálljanak le mind a ketten a kupéból s kegyeskedjenek magukat az
én felügyeletem alá helyezni. Semmi kompromittálás nem lesz belőle.
Önök beszállnak a Zöldfa vendéglőbe, két külön szobába. Egy
telegráfváltás tisztázni fogja a helyzetet. Legfeljebb nehány órai
késedelem lesz belőle. Az esteli vonattal tovább utazhatnak önök
Bécsbe.</p>
<p>Nikkel nagyot nevetett a tréfán, aztán Hesperis is nevetett.
Kiszálltak a waggonból s bementek a váróterembe, folyvást
udvariasságokkal traktáltatva a rendőrkapitány által, ki maga
hozott nekik pozsonyi móhnpájglit és nuszpájglit.</p>
<p>Amint a vonat tovább robogott, a rendőrkapitány maga ajánlkozott
Nikkelnek, hogy a letartóztatása elleni protestácziójáról
jegyzőkönyvet vesz föl, a bizonyítékait elősorolva s azt rögtön
táviratilag tudatni fogja a pesti rendőrfőnökkel.</p>
<p>Nikkel aztán tollába mondta, hogy ő Kiss Mihály septemvir úr
leányát atyja beleegyezésével vette nőül, amelyre authentikus
bizonyítékok találhatók először az atyánál, másodszor pedig az
eskető káplánnál, akit szintén megnevezhet, ott lesz beirva az
anyakönyvbe a mai dátum alatt a megkötött házasság.</p>
<p>Nagyon jól van. Ez mind föladatott a táviró hivatalba. A válasz
egy pár óra mulva itt lehet.</p>
<p>Addig kényelmesen meg lehet vacsorálni a vasuti traktirnál.
Nikkel a rendőrkapitányt is meghitta az asztalukhoz; bruderschaftot
is ivott vele: «hiszen mindketten kollégák vagyunk: te is kapitány,
én is».</p>
<p>– Ez a kis intermezzó egészen regényessé teszi a
nászutazásunkat, – mondá Nikkel. Hesperis kevésbbé volt
elragadtatva. Az ő büszkeségét sértette az, hogy őt csak egy óráig
is elszöktetett leánynak tarthassa valaki. <span class=
"pagenum"><a name="Page_205" id="Page_205">-205-</a></span></p>
<p>Még hamarább, mint a Pestről jövő esteli vonat, megérkezett a
távirati válasz a pozsonyi rendőrkapitányhoz. Igen rövid tartalmu
volt.</p>
<p>«Fölhozott ellenbizonyítékok nem találhatók. Letartóztatás
továbbra föntartandó. Bővebben levélben».</p>
<p>– Ez már bolond helyzet! – fakadt ki Nikkel, míg Hesperis el
kezdett sirni. – Hogy értsem ezt? Bizonyítékok nem találhatók?
Elnyelte a föld a septemvirt? a papot? a mátrikulát?</p>
<p>– Én nem tudom, – szabódék a rendőrkapitány. De már most
kénytelen vagyok a letartóztatást érvényesíteni s önöket
beszállítani a vendéglőbe. Egy éjszaka nem a világ. Reggel majd
földerül a talány.</p>
<p>S azzal föleskortálta a boldog párt a Zöldfába; ott fogadott ki
a számukra két szobát, de nem egymás mellett, hanem átellenben, s
ott hagyott egy detektivet a két szobát elválasztó folyosón, azzal
a szigorú utasítással, hogy ezt az urat és hölgyet semmi szín alatt
egymással összejönni ne engedje; ha az egyik elhagyja a szobáját, a
másik maradjon a magáéban, amíg amaz vissza nem tér; beszélhetnek
az ajtóból egymással, levelezhetnek; de kezet már nem szabad
egymásnak nyujtaniok.</p>
<p>Ilyen volt az én kedves Nikkel barátom nászutazásának az első
éjszakája.</p>
<p>Másnap reggel megérkezett a pesti rendőrfőnök tudósító levele a
pozsonyi rendőrkapitányhoz.</p>
<p>Kiss Mihály septemvir elutazott, senkinek sem mondta meg hová.
Lakásán nem maradt senki; minden cseléd szabadságot kapott, nem
tudni mennyi időre; azok mind szétfutottak, nem tudni merre? – A
káplán is elutazott, azt a végczélt hagyva hátra, hogy megy
Norvégiába az éjféli napfölkeltét megnézni. A matrikulába nincs
beirva semmi az nap kötött házasság. (Azt a káplán úr a nagy uti
sietségben a tárczájában felejtette, gondolva, hogy majd ráér
beirni, mikor visszakerül Awa Saxárul.) Az egyházfi pedig semmiről
sem tud semmit. Azt mondja, <span class="pagenum"><a name=
"Page_206" id="Page_206">-206-</a></span> hogy őtet künn hagyták a
konyhában, se egy darab kalácscsal, se egy pohár borral meg nem
kinálták, még csak a szokásos tallért sem nyomták a markába. (Itt
van, nesze Nikkel, a te fösvénységednek a jutalma!) Ő bizony semmit
sem tud róla, hogy a septemviréknél lakodalom lett volna. Azt a két
embert sem ismeri, akivel egy kocsin ment odáig; nem tudja, honnan
szedte föl őket a káplán.</p>
<p>– No, most meg vagyunk lőve! – lamentált Nikkel
kétségbeesve.</p>
<p>Ekkor aztán Hesperis tanusítá nagyobb lélekerejét.</p>
<p>– Ne essünk kétségbe. Én tudom, hová ment apa? Nekem sokszor
mondta: «hej, amint téged férjhez visznek, azonnal vágtatok
Dobsinára; jégre teszem magamat a kánikula alatt.»</p>
<p>No hát rögtön irtak Dobsinára hivatalból, ott van-e Kiss Mihály
úr?</p>
<p>A dobsinai előljáróság visszafelelt: «Igen is, itt volt Kiss
Mihály úr, de nem találta eléggé hidegnek a jégbarlangot s odább
pályázott hidegebbet keresni Tátra-füredre.»</p>
<p>Tehát utána Tádrafüredre! Még akkor nem volt ám ezen a vidéken
se vasut, se táviró. Delizsánczon ment a gyorsposta.</p>
<p>Tátrafüredről visszajött a válasz a pesti főrendőrséghez:</p>
<p>«Itt volt igen is Kiss Mihály úr, de nagyon hidegnek találta a
vizet s odább fuvarozott Trencsén-Tepliczre.»</p>
<p>(És az alatt Nikkel barátom és Hesperis folyvást diskurálhattak
a két szemközti ajtóból egymással, – amiről nekik tetszett.)</p>
<p>Végre ott nyomták Kiss Mihály urat Tepliczen, mikor épen a
tagjait áztatta a tükörfürdőben.</p>
<p>Csakhogy az azt válaszolta a hozzá intézett kérdésekre, hogy ő
soha sem volt septemvir, mert ő patyikus Kisujszálláson és
semmiféle leányát sem adta férjhez, mert még felesége sincsen.
<span class="pagenum"><a name="Page_207" id=
"Page_207">-207-</a></span></p>
<p>– No, most már ide vagyunk fagyva! – kiáltá Nikkel dühösen.</p>
<p>– Személyleirás szerint kell apát köröztetni! – erősködött
Hesperis még dühösebben.</p>
<p>Azt is megtette a kedvükért a derék rendőrség. Minden
fürdőintézethez megküldték Kiss Mihály septemvir urnak a
személyleirását, a «puncta de utri»-val együtt.</p>
<p>Hogy hány vörös szakállu, nagyfejü, kurtalábu hazafit fogtak
nyakon ennek a kurrentálásnak a következtében, Kabolya-Polyánától
kezdve Krapina-Tepliczig Kiss Mihály septemvir helyett? azt nem
tudom; hanem hogy az igazit nem találták meg, az históriai
adat.</p>
<p>És az alatt nap-nap után ott ült az én barátom Nikkel, meg az én
Hesperis barátném a pozsonyi Zöldfában, két külön szobában és irt
egymáshoz szerelmes levelet.</p>
<p>Én pedig az alatt mindennap kétszer rohantam be ajtóstul Thaisz
Elekhez, hogy hozzák-e már a szökevényeket haza? úgy, hogy már azt
indítványozta a főkapitány, hogy itt van egy üres zárka a
rendőrházban, vegyem ki árendába s lakjam benne.</p>
<p>Hiszen tudtam volna én, hogy mit csináljak? Amint értesültem
róla, hogy Nikkelt letartóztatták Pozsonyban, amint tapasztaltam,
hogy a dolog hosszu pórázra huzódik, nap-nap után mulik s a
Nikkelt, meg a Hesperist még sem szállítják haza, elszántam
magamat, elmentem a puskamíveshez, vettem két jó párbajpisztolyt s
siettem a vasuthoz.</p>
<p>El Pozsonyba! Majd szerzek én magamnak satisfactiót! Nem kell
nekem ahoz rendőri assistentia.</p>
<p>Mi előtt azonban jegyet váltottam volna, oda jött hozzám az a
bizonyos ismerős rendőrbiztos s a karomra téve a kezét, azt mondá
nyájasan: «Uraságod Pozsonyba akar utazni, ugye?» – «Igen.» –
«Nikkel urat akarja fölkeresni, ugye?» – «Az ám.» – «Ebben a fekete
tokban pisztolyok vannak, ugye?» – «Ühüm.»</p>
<p>– No hát barátságosan figyelmeztetem önt előre a sorsára.
<span class="pagenum"><a name="Page_208" id=
"Page_208">-208-</a></span> A midőn uraságod a «Zöldfa» vendéglőhöz
megérkezik, ott önt egy jólértesült rendőrfogalmazó veszi
gondviselése alá, aki el fogja önt vezetni a szobájába, amely épen
a Nikkel uré mellett van. Ott azután a falon keresztül beszélhetnek
önök egymással, amit akarnak; de egyszerre kijárni a szobájukból
tiltva lesz; önök egyformán rendőri felügyelet alá vannak
helyezve.</p>
<p>No már ez egészen kihozott a sodromból.</p>
<p>Micsoda dolog ez? Muszkaországban vagyunk-e? Politzájstaat
lett-e Hunnia? Ezt nem tűri el a magyar!</p>
<p>Rohantam a vasuttól egyenesen a rendőrfőnökhöz.</p>
<p>Majd tartok én annak egy filippikát!</p>
<p>No ugyan jó helyre mentem.</p>
<p>Thaisz Elek épen föl volt paprikázva egy ellenzéki czikk
invectiváitól, mikor bebotlottam hozzá.</p>
<p>El sem hagyta kezdenem a replikámat.</p>
<p>Úgy förmedt rám, mint egy erzerumi kajmakán. Nem per tu, hanem
per «az úr» beszélt hozzám.</p>
<p>– Az úr el akart szökni Pestről! Hallja az úr! Ha az úr
denuncziál, akkor az úr tartsa itt a fejét s ne bujkáljon az úr!
Mink az úr denuncziálására a fél országot föllármázzuk, s akkor az
úr megfordul a sarkán, egyet ugrik: itt hágy bennünket, mint Szent
Pál az oláhokat! Azt mondom az urnak, hogy otthon tartsa magát az
úr, míg le nem bonyolódik az ügy, amit megindított az úr, mert ha
még egyszer el próbál szökni az úr, vasra veretem az urat, s aztán
szaladhat az úr Böszörményihez, Simonyi Ernőhöz panaszra. Amit
kotyvasztott az úr, azt igya meg az úr! Hallja az úr!</p>
<p>No még így urrá nem voltam téve soha!</p>
<p>Örültem, mikor kiszabadúltam az oroszlán barlangjából.</p>
<p>Hát már a magyarnak még elégtételt venni sem szabad?</p>
<p>Ide jutottunk?</p>
<p>Ezalatt Nikkel és Hesperis élvezhették az ujmódi nászutazás
gyönyörüségeit szakadatlanúl. A szobát, a vendéglőt <span class=
"pagenum"><a name="Page_209" id="Page_209">-209-</a></span>
egyszerre csak az egyiküknek volt szabad elhagyni, a másik azalatt
rendőri fölügyelet alatt maradt a szobájában. Az erkölcsőrző
konstáblert minden hat órában fölváltották az ajtajuk előtt;
étkezniök csak a szobájukban volt szabad.</p>
<p>Nikkel dühös volt! Dinamitbombákkal fenyegetődzött. Protestált,
rekurrált e hallatlan jogsértés ellen; leirta a vele történt
rémesetet az ujságokba; peticziót küldött az országgyüléshez,
rekurrált a belügyminiszterhez, igazságügyminiszterhez; azok
intimálták az ügyét a főispánnak, a királyi ügyésznek;
fölvilágosítást követeltek a polgármestertől, a rendőrfőnöktől;
ediktaliter czitálták a káplánt a norvégiai követség útján; az
egész adminisztraczionális apparátus mozgásba hozatott, de azért
Nikkel és Hesperis csak nem szabadult ki a kontumácziából s a
szerelmes tête-á-téte-nél ott volt közöttük a konstábler…</p>
<p>Egyszer aztán csak hazakerült a septemvir Pestre. Nem volt ő a
világ végén. Itt ült Balaton-Füreden az egész idő alatt s minden
délután ott tarokkozott a veranda alatt egy nagyváradi kanonokkal,
meg egy trencséni szolgabiróval szinház idejéig. Talán ha ujságot
olvasott volna, megtudta volna belőle a szeretett családtagjai
esetét hamarább is.</p>
<p>Természetes, hogy amint értesült az egész hajczihőről, rögtön
sietett a rendőrségre, megadni a fölvilágosítást, hogy a leánya
valósággal törvényes felesége a báró Nikkelnek.</p>
<p>A rendőrfőnök aztán sietett értesíteni a pozsonyi
rendőrkapitányt, hogy rendben van a dolog; a letartóztatott párt
szabad egy szobába összeereszteni; törvényes a viszony.</p>
<p>Ezalatt lejárt Nikkelnek a szabadság ideje, fordulhatott vissza,
mehetett Schweicz helyett a szép Erdélyországba, vasutat
traszirozni.</p>
<p>Engem pedig fölczitáltak a rendőrségre, ott leszidtak tetőtül
talpig, hogy máskor ha valakit bolonddá akarok <span class=
"pagenum"><a name="Page_210" id="Page_210">-210-</a></span> tenni,
arra ne válaszszam ki a pesti rendőrséget, mert az hazafiatlan
cselekedet, s megfizettették velem a tetemes költséget, amibe ez a
kriminális hajtóvadászat került. Még félév mulva is egyre fizettem
erre a kontóra.</p>
<p>Ez volt az a bizonyos «mulatságos nászutazás!»</p>
<hr class="tb" />
<p>Hanem már most azt kérdezhetné tőlem valaki, hogyan lehet az,
hogy ezen affér után, mi ketten Nikkellel, úgy meg nem ettük
egymást az utolsó farkányi falatig, mint a mesebeli két oroszlán?
Hát arra igen világosan megfelelek.</p>
<p>Amely nap Nikkelt fölszabadították a vesztegzár alól s nekem is
megengedték, hogy már most mehetek hetvenhét felé: otthon már várt
reám egy telegramm Karlsbadból, melyben a princzipálisom azonnal
útra küld Amsterdámba, egy desperátus igénypörnek dülőre hozatala
végett, ahol periculum in mora. Nekem ugranom kellett
Hollandiába.</p>
<p>Ott pedig két hónapig ragasztott oda ez a furfangokkal tele
proczesszus, ahol a legravaszabb ellenfél kifárasztott már minden
hazai és külföldi ügyvédet. Nojszen emberére talált én bennem,
amilyen kannibáli kedvemben voltam most. Utoljára maga könyörgött a
mynherr, hogy menjek már a pokolba, fizet mindent, csak tőlem
megszabaduljon. A hazai hajóstársaságnak elhoztam ötvenezer
forintot, amit ők már régen a behajthatlanok közé rubrikáztak.</p>
<p>Ezalatt aztán kipárolgott a fejemből az egész Hesperissel való
história.</p>
<p>Nagyon valószinü a mesének a megoldása.</p>
<p>Amint a septemvir hazaérkezett s megtudta, hogy én micsoda
konfuziót csináltam idehaza, megijedt, hogy mi lesz ennek a
következése? Duellum, életre-halálra! Azt sem engedhette, hogy én
csináljak a leányából özvegy asszonyt, a Nikkelt megölve; de azt
sem kivánhatta, hogy a veje kezdje el a polgári életpályát
emberöléssel s <span class="pagenum"><a name="Page_211" id=
"Page_211">-211-</a></span> obligát börtönbecsukatással, tehát
megtáviratozta a dolgot a princzipálisomnak Karlsbadba; az pedig
sietett engem keresztül dobni három ország határán. A Nikkel sem
találhatott rám, akinek én épen úgy feküdhettem a gyomrában, mint ő
az enyémben.</p>
<hr class="tb" />
<p>Valami fél esztendő múlva találkoztunk össze egymással a
Dorottya-utczában.</p>
<p>Ha áll az a közmondás, hogy a «nagy lelkek egy gondolaton
vannak:» úgy mi bizonyára a nagy lelkek számába megyünk; mert a
találkozónál egyszerre kiáltottuk egymásra ugyanazt az üdvözlő
mondatot:</p>
<p>– Hogy a Kozarek kösse meg a te nyakravalódat!</p>
<p>(Kozarek volt a pesti hóhér.)</p>
<p>Mást nem mondtunk egymásnak; mentünk ki jobbra, ki balra.</p>
<p class="center">* * *</p>
<p>És ezzel végződött az én hatodik novellám.</p>
<p>Következik a regényem.</p>
<p>Már most találd ki, hogy hogyan lesz e hat szál fonálból, egy
hetedik, meg egy nyolczadik fonál közbevetélése mellett egy egész
darab sávolyos vászon? – No majd azt is lediktálom. No de most
eredj te is fürödni, mosd le a tintát az ujjaidról.</p>
<hr class="chap" />
<div class="chapter"></div>
<p><span class="pagenum"><a name="Page_212" id=
"Page_212">-212-</a></span></p>
<h2>PÁLMA.</h2>
<p>Mizogin lettem.</p>
<p>Gyűlölni akartam mindent, ami nőnemen van.</p>
<p>Az asszonytartáshoz berendezett szállásomat fölcseréltem
garszonlakással.</p>
<p>Mindent elpusztítottam a kezem ügyéből, a mi csak asszonyra
emlékeztet. Illatos levélkék, szárított virágok, négylevelü
lóherék: autodaféba velük. Fotografiák? Ki a rámából! Majd
vigyorogtok itt a szemembe az iróasztalomon! Nem ismerjük
egymást!</p>
<p>Ahelyett szereztem az antikváriustól egy csontkoponyát. Azt
helyeztem az iróasztalomra. Férfikoponya volt, kardvágás
nyomával.</p>
<p>Az eddigi külső formámat is alaposan megváltoztattam. Az államat
kiborotváltam, s akkora merev ingallért viseltem, hogy
túlszárnyaltam vele Irinyi Józsit. (Azé pedig tipikus fátermörder
volt.)</p>
<p>Az ajtómon réztáblába vésve volt olvasható, hogy mikor vagyok
hivatalosan található, máskor soha.</p>
<p>Mert hivatalom már volt elég. Hogyan jutottam hozzá? Annak igen
egyszerü a magyarázata.</p>
<p>A kétszázezer forintnyi örökségemet megkaptam, amint nagykoruvá
lettem, kész pénzben, s ezen részvényeket vásároltam ugyanazon
intézetektől, amelyeknél princzipálisom, mint jogtanácsos
foglalatoskodott. Azoknál fogva bejutottam az igazgató-tanácsba. Jó
hirem meg volt alapítva a külföldön elért tökéletes siker óta.</p>
<p>… A szürke ember bizony még szürkébben került haza Karlsbadból,
mint odament. Az orvosok nem találták <span class=
"pagenum"><a name="Page_213" id="Page_213">-213-</a></span> el a
diagnozist. Az egyik egy bajról kurálta, a másik másról.</p>
<p>Ő maga is tudta jól, hogy számára nincs orvosság.</p>
<p>És a mellett irtóztatót szenvedett.</p>
<p>Csak a morfium befecskendés tette rá nézve elviselhetővé az
életet. Aztán meg a folytonos munka.</p>
<p>Nem tudja azt, aki nem próbálta, hogy micsoda tónikus hatása van
az emberi zsigerekre a szellemi munkának.</p>
<p>Ő csak azért élt még, hogy dolgozzék, hogy emelje, gyarapítsa
azokat az iparral, kereskedelemmel foglalkozó intézeteket, amik
keze alatt fölvirágoztak. Ebben a küzdelemben valóságos hős
volt.</p>
<p>Nekem bevallá egy bizalmas pillanatban, hogy emberfölötti
kínokat szenved.</p>
<p>– Régen leszámoltam volna az élettel, s ahoz igen könnyü
módszerem volna, csak ezt a mérget, amit csöppenkint számlálva kell
két óránkint bevennem, hajtanám föl egyszerre az egész üveggel, egy
óra múlva már nem fájna semmi, de ezek a függőben levő ügyek nem
bocsátanak.</p>
<p>És aztán sietett velem megismertetni a kezére bizott vállalatok
bonyodalmas jogi kérdéseit. Tudatta velem, hogy engem szemelt ki
hivatali utódjául.</p>
<p>… A füstbement házasságom óta nem nyitottam be többé azt az
ajtót, amely a felesége lakosztályához vezet. Nem voltam már se
kosztosa, se pártfogoltja. Beszéltem volna, ha arra a kérdésére
kellett volna felelnem, hogy mi volt az oka annak a megfoghatatlan
fiaskónak? – Nikkelnétől sem tudhatta azt meg; mert az az urával
járt a keleti vaspályát traszirozni; ma itt volt, holnap amott.</p>
<p>… Egy délelőtt, mikor ismét meglátogattam a főnökömet, az ágyon
kivül a karszékében találtam őt ülve; a felesége is ott volt
mellette. Amint az asszonyt megláttam, visszahuzódtam az
előszobába. Percz mulva csöngetés <span class="pagenum"><a name=
"Page_214" id="Page_214">-214-</a></span> hangzott, az inas bement,
rögtön kijött s ajtót tárt előttem; már akkor az asszony nem volt
ott.</p>
<p>A szoba tele volt moschus és karbol illattal.</p>
<p>Én gratuláltam a betegnek, hogy elhagyta az ágyat és karszékben
ülhet.</p>
<p>– Gratulálhatsz, fiacskám, – mondta a beteg, azzal a fanyar
humorral, ami a legnagyobb fájdalmai között sem hagyta el soha. –
Majd még az asztalra is kerülök. Az orvosok elhatározták, hogy
operálni fognak. Holnap lesz a napja. Az én névnapom.</p>
<p>Én olyanformát motyogtam, hogy a műtétnek kedvező eredménye
várható.</p>
<p>– Nagyon kedvező eredmény lesz, – mondta ő. – Az, hogy
likvidálok s lezárom a mérleget. Én ebbe bele fogok halni.</p>
<p>Én biztatni akartam olyanformán, hogy magasztaltam előtte
Balassa és Kovács Sebestyén doktorokat, no meg Lumniczert, aki még
akkor csak asszistens volt.</p>
<p>– Csak hagyd el fiacskám. Nem értesz te ahoz. Én jól tudom, hogy
más bajom van: majd holnap a doktorok is megtudják, hogy nekem volt
igazam; de már az nekem egészen közönyös lesz. Az én bilánszom be
van fejezve. Erről ne beszéljünk többet. Most elébbvaló dolgunk van
egymással.</p>
<p>S azzal egész hidegvérrel mondogatá el előttem, hogy melyik
ügycsomagot melyik szekrényben találom; az iróasztala fiókjából
kivétette velem a lánczrafűzött kulcscsomagot: mind
Wertheim-szekrények kulcsai voltak.</p>
<p>– Ezeket vedd magadhoz, a meghatalmazásom a végrendeletemmel
együtt ott van a trezórban. Téged neveztelek meg testamenti
exekutornak.</p>
<p>Közbe-közbe nagyot sziszszent, az öldöklő kíntól elfordultak a
szemei, az ajkait összeharapta, az álla reszketett, a nyakán
földagadt az aorta, a halántékain lüktettek az erek.</p>
<p>Megint csak folytatta tovább, amint a fájdalom szünetet tartott.
<span class="pagenum"><a name="Page_215" id=
"Page_215">-215-</a></span></p>
<p>– Az igazgatóságokat már eleve értesítettem. Még tegnap
beküldtem a lemondásomat a jogtanácsosságról s tégedet ajánlottalak
utódomul. Azok még ma gyűlést tartanak s meg fognak téged
választani. Amit különben az én ajánlásom nélkül is megtennének –
saját érdekükben. Te igen jól fogsz engemet kipótolni.</p>
<p>Azzal azt a kiszáradt ideges kezét odanyujtá elém.</p>
<p>Én kénytelen voltam odatérdelni eléje, a könyeimet nem tudtam
eltitkolni. Ő több volt rám nézve az életben az édes apánál.</p>
<p>Azzal csak ott tartá az ölében a megszorított kezemet, a másik
forró kezét pedig a fejemre tette.</p>
<p>– Úgy-e, hogy jól fogsz engemet kipótolni? Ismétlé, még
erősebben szorítva a kezemet. Ezeknél az én kedvencz alkotásaimnál,
amiket én emeltem fokról-fokra, becsülettel, értelemmel, a
közönség, a haza javára. Ami e nehéz órában megnyugvást ád a
lelkemnek, az a tudat, hogy nem fognak ez alkotások összeomlani;
lesz erős kéz, okos fő, becsületes sziv, ami azokat tovább építi. –
Ugy-e fiacskám?</p>
<p>– Ez sok nekem, édes öregem.</p>
<p>– Megállj csak. Még több is jön. Még nem szabadulunk meg
egymástól. Még van egy nagy közös adósságunk. Egy közös obligónk,
amiben le van kötve testünk, lelkünk, örök idvességünk.</p>
<p>Valami bizonytalan sejtelem fogott elő erre a szóra.</p>
<p>– Mi tartozunk valamivel közösen? – kérdezém.</p>
<p>– Igen. Egy elrontott emberélet helyrehozásával. Mikor
benyitottál hozzám, itt láttál valakit mellettem s azzal
visszahuzódtál. Mikor meg én behívattalak, akkor «ő» sietett ki
innen. Tinektek nem szabad egymástól elfutnotok többé.</p>
<p>Ezzel mind a két kezével megragadta a kezemet.</p>
<p>– Tudod most már, hogy ki az, akinek mi annyival tartozunk mind
a ketten? Ez a szegény asszony, aki martyrja volt a női erénynek
egy évtizeden keresztül. Ha <span class="pagenum"><a name=
"Page_216" id="Page_216">-216-</a></span> annyit vétett volna egy
nyomorult élettárs mellett, mint Magdolna, megbocsátana neki érte a
megváltó. De ő jó volt mindig. Csak én hozzám volt jó. Föláldozta
magát értem. Úgy olvasok a lelkében, mint egy kitárt könyvben. Ő
szeret téged. Azért akart megházasítani, hogy a lelkét
megvédelmezze e szenvedély ellen, nehogy bűnné fajuljon az. De te
is szereted őt, – mert kerülöd. Hogy a kész házasságod így bomlott
szét, annak semmi más magyarázata nincs, mint hogy magad akartad
így; mert a szived mással volt tele.</p>
<p>(Még elhiteti velem, hogy az élhetetlenségem virtus volt!)</p>
<p>– Ő neki már szóltam erről a thémáról; épen ebben az órában,
mielőtt ide jöttél. Ő persze hallani sem akart erről; biztatott,
hogy a műtét után fel fogok épülni, ismét ember lesz belőlem, s
aztán majd az őszszel elmegyünk együtt a La Cocumellába (ott
Sorrento mellett) s ott elmondjuk egymásnak, milyen napokat éltünk
ugyanott, ezelőtt tiz esztendővel, a nászutazásunkban. De én tudom
jól, hogy ő özvegy fog lenni három nap mulva. Többet nem adok
magamnak. Korábban is özvegygyé tehettem volna őt, mert halálos
szer mindig van körülettem elég. De az öngyilkosságtól mindig
visszatiltott a becsület. Egy biztosító-társaságnál nagy összeg van
lekötve a halálomra. Itt az öngyilkosság lopás, csalás. De arra a
holnapi műtétre maga az a biztosító-társaság kényszerített rá. Itt
járt az ügynöke s olyanféle czélzást ejtett el, hogy a műtét még
megujíthatná az életemet. Hát legyen az ő kivánságuk szerint.
Megcsókolom a műtevő orvosnak a kését s azt mondom: «köszönöm.» Az
én obligáczióm ki van fizetve. Most jön a tied. Hát te fizetsz-e?
Ahogy becsületes adós fizet – irás nélkül – puszta szóra?</p>
<p>Nem tudtam neki mit felelni. A torkomat összeszorította a
görcs.</p>
<p>Csöngetett.</p>
<p>– Kéretem a feleségemet, – mondta az inasnak.</p>
<p>Pálma bejött a mellékajtón. <span class="pagenum"><a name=
"Page_217" id="Page_217">-217-</a></span></p>
<p>Mikor meglátta, hogy én minő helyzetben vagyok, térdepelve a
férje lába előtt, – elkezdett sirni.</p>
<p>– Semmi gyöngeség, Pálma! – suttogta a szürke ember. – Ezen ma
át kell esnünk. Még ma. Holnap már se idő, se alkalom.</p>
<p>Azzal a másik kezével Pálma kezét ragadta meg.</p>
<p>A nő is odatérdelt eléje a tulsó oldalon.</p>
<p>Akkor aztán egymásba tette a kezeinket. Mintha ő volna az eskető
pap.</p>
<p>– Jó kézben hagylak benneteket… suttogá. – Utolsó óráimat ez a
gondolat megenyhíti. Úgy lesz minden, ahogy lenni kell… Úgy kivánja
már a testem a megszabadító kést, mint az üdvösséget… Nem hagyom
magamat elaltatni a műtét alatt; gyönyörködni akarok benne… De ne
beszéljünk erről… Rövid az idő… Sok mondani valóm van: nem kell
közbeszólni…</p>
<p>A két kezünket odaszorítá a melléhez; érezhettük, hogy lüktet a
szive lázsebességgel.</p>
<p>– A végrendeletemről akarok neked beszélni: – végrehajtójához.
Minden vagyonomban a feleségemet teszem általános örökösömmé, azzal
a világos nyilatkozattal, hogy annak új házasságkötés esetén is
birtokában marad. Egy csomó jótékonysági és kulturális czélra tett
hagyaték terheli az egészet.</p>
<p>Itt pihenőt kellett tartania. Az az ismeretlen gyilkos démon
odabenn olyant szorított vaskezével a szivén, hogy perczekig
megszünt a verése. Az arcza eltorzult alatta.</p>
<p>– Nagyon szenvedsz? – suttogta a nő.</p>
<p>– Dehogy… mosolygok.</p>
<p>A szívlüktetés ujra megindult.</p>
<p>Pálma a digitalin-csöppek után nyult, a kis üvegcse ott állt a
karszék alsó támláján.</p>
<p>– Hagyd el, már jól van minden.</p>
<p>Azzal ismét felém fordult.</p>
<p>– A mellékletben arról intézkedem, hogy milyen legyen a
temetésem. A legegyszerübb. Fakoporsó, semmi selyem, <span class=
"pagenum"><a name="Page_218" id="Page_218">-218-</a></span> semmi
aranyozás, semmi koszoruk. Aztán egy rövid imádság. Semmi
kenetteljes gyászbeszéd. Isten tudja azt, nem a pap, hogy áll az
érdemeim és bűneim mérlege, majd ő itél. Nem kell kripta. Ott
akarok a többi jámborok közt aludni. Hadd táplálja a porom a fa
gyökerét.</p>
<p>Valami keserű mosolygás vonaglott végig az arczán.</p>
<p>– Frázis, frázis! Kár vele az időt tölteni. Hanem van közte egy
komoly intézkedés is. Meghagyom, hogy engem a nőm hat hétnél tovább
ne gyászoljon. Ennyi elég a kegyeletnek. Akkor tegye le az özvegyi
fátyolt, s vegye föl a menyasszony-köntöst. Én akarom, én rendelem
így! Az egyitek protestáns, a másik katholikus. Mind a két pap
előtt megtartsátok a szertartást. És azután menjetek ki Belgiumba,
s ott kössétek meg ujból az ottani törvények szerint a polgári
házasságot, minthogy erre még nálunk nincsen törvény. Ennek az okát
is közlöm veled. Te hivatalos minőségedben gyakran fogsz Frankhonba
és Belgiumba utazni, természetesen az asszonyodat is elviszed
magaddal. Ott megtisztelnek majd előkelő főurak, miniszterek, maguk
az uralkodók is udvari estélyekre, elfogadásokra való
meghivásokkal. Ily eseteknél aztán nagy keserüséget okoz a nőnek,
ha a nevét kifelejtik a hivatalos meghivóból. Ha a meghivott férj
nem röstell utána kérdezősködni az illetékes helyen a mellőzésnek:
akkor egész udvariasan megsugják neki, hogy a franczia és belga
törvények szerint a pusztán pap előtt kötött házasságot nem tartják
érvényesnek, s az asszonyt nem nézik feleségnek. Tehát nehogy úgy
járj te is, mint én jártam, mikor a nőmmel kinn voltam Párisban, s
a császári estélyre meghivást kapva – egyedül – kénytelen voltam
magamat betegnek jelenteni, hogy Pálmát meg ne keserítsem vele.</p>
<p>Nevetett ezen a szürke ember… nevetett! – Mi pedig sirtunk, mint
két gyermek…</p>
<hr class="tb" />
<p>Minden úgy következett be, ahogy ő megmondta.</p>
<p>Másnap végbement a véres műtét. Rendkivüli, komplikált
<span class="pagenum"><a name="Page_219" id=
"Page_219">-219-</a></span> eset volt. Még a külföldi orvosi
folyóiratok is körülményesen közölték a tanulságait. Én végig
néztem; mert ő kivánta, hogy ott legyek; de a leirását elengedem
magamnak. A publikum, tudom, hogy falná; nagyon szép az!</p>
<p>Negyednapra aztán meg volt a temetés, melyhez a pompát csak az
utczarekesztő nagy sokaság szolgáltatta.</p>
<h3>EGY KIS PROZÓDIA ÉS EGY KIS LITURGIA.</h3>
<p>(No még csak ez kellett ennek a diktándó készült regénynek, hogy
a tisztelt olvasó egy kis költészeti rántásillattal meg egy csöpp
egyházpolitikai frissítővel regaliroztassék).</p>
<p>Már pedig ezt, kedves barátom, be kell venned, mert ez olyan,
mint a tatárszósz: hozzá tartozik a menühöz.</p>
<p>Azt már elárultam az elején, hogy Pálma és Amarillis egymáshoz
nőtt Dioszkurák voltak. Először is a költészet és a görög nyelv
egyesíté őket.</p>
<p>A görög nyelv igen szép világ!</p>
<p>A poézis szintén igen szép provinczia!</p>
<p>Ok tehát együtt vállalkoztak Homér Iliászának a lefordítására.
Nekem is adtak belőle egyszer-másszor kóstolót. Mint ahogy
birsalma-liktarium-főzésnél szoktak a gyereknek adni a fenekén
maradtból.</p>
<p>Amíg Pálma nem volt jegyesem, addig csak lenyeltem – no a
birsalma-liktáriumot. Nem tettem rá észrevételt.</p>
<p>De a megboldogult princzipálisom halála után ebből nekem
mindennap kijárt.</p>
<p>A gyászra szabott hat hetet valamivel el kellett faragni.</p>
<p>Én minden délutánt ott töltöttem a menyasszonyomnál.</p>
<p>Soha sem volt egyedül, mindig az apácza fejedelemnő
társaságában.</p>
<p>Mikor jótékonyczélu hangversenyeket nem rendeztek, olyankor
rendesen Iliászt fordítottak. Nekem szabad volt a szótárból
kikeresnem, hogy mit tesz ez, meg amaz.</p>
<p>Aztán meg kellett hallgatnom a már lefordított verseket.
<span class="pagenum"><a name="Page_220" id=
"Page_220">-220-</a></span></p>
<p>De már itt elhagyott az udvariassági kötelem.</p>
<p>– Tisztelt hölgyeim! ezek nem versek! Ezek hatlábu állatok
ugyan, de nem hekszameterek. Önöknek fogalmuk sincs arról, hogy mi
az a daktylus?</p>
<p>Pálma őszintén bevallotta, hogy biz ő nem tudja, mi az?</p>
<p>De Amarillis pulykavörös lett, s azt állította, hogy ő
tudja.</p>
<p>Én aztán egyetlen egy hekszameter sorból háromszor kimutattam,
hogy nem tudja.</p>
<p>– Daktylus görög-latin szó, azt teszi, hogy «mutatóujj», első
ize hosszú, két másik rövid, ez a versforma szintén egy hosszú, két
rövid izből áll; ha a szó végén magánhangzó van s utána a másik szó
magánhangzóval kezdődik, akkor a végtag keménynyé lesz, a daktylus
bukik s azzal oda a hekszameter. Ez nem hölgyeknek való! Hölgyekből
lehetnek doktorok, lehetnek fiskálisok, de hekszameterirók nem
lehetnek. Fordítsák le kegyetek az Iliászt alekszandrinusokban.
Nézzék, milyen szépek Arany János hőskölteményei.</p>
<p>Pálma megadta magát. Belátta, hogy csakugyan nekem van igazam.
Nagy áldozat volt tőle, de meghozta a kedvemért. Nem folytatja
tovább a Homér-fordítást hatos versekben.</p>
<p>Ebből is látható, hogy milyen hű lelke van!</p>
<p>De annál jobban magamra dühítettem ezzel Amarillist.</p>
<p>Készen lehettem rá, hogy boszut fog rajtam állani.</p>
<p>Majd valami más téren, ahol készületlenül találhat.</p>
<p>A gyászhetek alatt askétákhoz illő életet folytattunk. Kézcsók
volt a legnagyobb kegy rám nézve. Pálmának a boudoirjába még csak
benéznem sem volt szabad.</p>
<p>A gyászhetek letelte utáni első napra volt kitüzve a
menyegzőnk.</p>
<p>Én a menyasszonyomnál úti toilettben jelentem meg, rögtön a
menyegző után megkezdendő a nászutazást, (miként Nikkel barátom
tevé) egy nagy rózsacsokorral a kezemben. <span class=
"pagenum"><a name="Page_221" id="Page_221">-221-</a></span></p>
<p>Ezuttal szabad volt Pálma öltöző-szobájába berontanom.</p>
<p>Ő is fölkészülten várt rám.</p>
<p>Én azt hittem, hogy most már az a jelenés következik, ahol a
vőlegény átnyujtja a menyegzői csokrot s aztán az első csókot
kicseréli a menyasszonyával.</p>
<p>Pálma azonban rezervált állásba helyezte magát.</p>
<p>– Kedves barátom, mielőtt a végzetes lépést megtennők, még egy
nagy kérdésem van önhöz, aminek a válaszára meggondolási időt
ajánlok. Ez egy liturgiai skrupulus.</p>
<p>Azt tudtam, hogy Pálma hitbuzgó, de nem bigott.</p>
<p>– Mi lehet az?</p>
<p>– Én rájöttem, hogy az esketési formula a kálvinistáknál
külömbözik a katholikusokétól.</p>
<p>– Az lehetetlen.</p>
<p>– Itt van. Elhozattam a préposttól is, a protestáns lelkésztől
is a kézi könyveiket, olvassa el.</p>
<p>Én beletekintettem az elsőbe s olvastam a formulát.</p>
<p>«Én N. N. ezt a hölgyet, akit kezemen tartok, szeretem,
szeretetből feleségül veszem; vele türök, vele szenvedek; sem jó,
sem balsorsában hűtelenül soha el nem hagyom. Isten engem úgy
segéljen.»</p>
<p>– No hát a kálvinista esketési formula is szórul-szóra eként
hangzik.</p>
<p>– Nem, kedves barátom. A kálvinista pap könyvében még egy sorral
több van; nézzen ide: «vele holtomig beérem». – Gondolja meg. Az
esküvő előtt a keresztleveleinket elő kell mutatnunk. Nem
titkolhatjuk el az életkorunkat. Én huszonkilencz éves vagyok. Ön
pedig huszonnégy éves. Még most szép vagyok, fiatal vagyok:
egymásnak valók vagyunk. De gondolja ön meg, hogy húsz esztendő
mulva én már éltes matrona leszek, ön pedig élte virágában levő
férfi. Nem lesz-e önnek rabláncz akkor ez az eskü? Gondolja meg a
választ.</p>
<p>De már ugyan jobbrul-balrul pofoncsapni való ficzkó <span class=
"pagenum"><a name="Page_222" id="Page_222">-222-</a></span> lettem
volna, ha erre mást válaszoltam volna, mint hogy mind a két
karommal magamhoz öleltem, nem törődve a mellcsokra sorsával s
annyi csókot nyomtam az ajkára, amennyi csak ráfért.</p>
<p>– Már most menjünk a paphoz; – még pedig az enyimhez elébb…</p>
<h3>A NŐ OTTKINN ÉS OTTHON.</h3>
<p>Hát biz azóta szép idők elmulának!</p>
<p>Az idén ültük meg az ezüst menyegzőnket.</p>
<p>(Látom, hogy vakarod az orrodat! «No ez szép kis regény lesz!
Philemon és Baucis!» – No csak légy nyugton. Lesz itt meglepetés,
cselszövény, nevetnivaló elég!)</p>
<p>Azt azonban el kell mondanom, hogy az én nőm minden
tökéletességeknek a mintaképe. Még testi alakjában is az. Ennek
nincsenek se migrénjei, se görcsei, se idegességei. Ennek nem kell
se Marienbad, se Ostende: beéri Balaton-Füreddel. Ez nem használ se
kozmétikumokat, se szépítő szereket; de még nem is tubákol, (ami
csaknem hihetetlen).</p>
<p>Aztán nem féltékeny; soha sem is volt az. – Tudod, ezt meg lehet
ismerni az arczon. A mely asszony féltékeny, annak az álla alatt
tokája támad; minden féltékeny asszonyt elárul a kidülledő toka. Az
én feleségemnek az álla most is szépen összefoly a nyakával
szépségvonalban. Ez azért van, mert nem féltékeny. – No majd a
tények próbákat fognak szolgáltatni erre.</p>
<p>Hogy pedig a jellemét mindjárt egy nagy vonással vázoljam, azon
kezdem, hogy Pálma a megboldogult férje után örökölt tetemes
életbiztosítási összeget egy emberbaráti intézmény alapjául
szentelte. A nyilvánosság nem beszél róla, mert titokban működik.
Az a föladata, hogy a rejtőző nyomort enyhítse, fölkeresse azt az
inséget, mely nem jön ki az utczára; hajdan boldog élethez szokott
családfők, akik most a napszámbajárás és öngyilkosság <span class=
"pagenum"><a name="Page_223" id="Page_223">-223-</a></span> között
válogatnak; szép leányok, kik a válaszúton állanak, ahol az éhhalál
és a bűn ösvényei keresztezik egymást ezeknek utána járni, sorsukat
kipuhatolni, azután kiokoskodni, hogy miféle munkakör,
foglalatosság által lehetne számukra állandó jólétet eszközölni. Ez
egy igen szép intézmény, magam is működő tagja vagyok.</p>
<p>De azt is el kell ismernem, hogy a siker oroszlánrésze soror
Amarillist illeti meg. Ő volt ennek az intézménynek az
igazgatónője. Kifáradhatatlan buzgalom, éleslátó itélőtehetség,
lelkiismeretes pontosság. Ő volt valóban a pedanteria
istenasszonya.</p>
<p>(Ennek van ám tokája, de azt én csak most vettem észre. Ki
gondolna az ő világi állásában a tokára?)</p>
<p>No de amellett aztán, hogy a nőm ideje egy részét az emberiség
javára szentelte, a többi része mind az én boldogságomnak tökéletes
kimodellirozására volt fordítva.</p>
<p>«A szerelem mindent pótol!» azt mondja Petőfi és nekünk volt
mindenünk, s még azon fölül «ez» is. Csakhogy ebben is hygieniai
szempontok uralkodtak. Nem tudom, Pálma Platot olvasta-e, vagy
Gibbonból Zenobia és Odenatus történetét, de annyi bizonyos, hogy a
bittsei várban Thurzó püspök nászfülkéjének homlokára vésett
aranybetüs mondatok senkire úgy rá nem illettek, mint mi ránk.</p>
<p>És aztán, ami a boldog házaséletnek a fundamentuma: a konyha!
Ebben az én feleségem felülmulhatatlan. Mindig azt kereste, hogy
mik a kedvencz ételeim; azoknak a készítésmódját maga tanította be
a szakácsnénak. Te bizonyosan tudod apprecziálni, hogy mi az? Az a
riskása leves lúdaprólékkal, az a bableves disznókörömmel, azok a
tüdőstáskás levesek, gulyás levesek; aztán azok a pörkölt malaczok
tarhonyával, zöld paprikával; azok a kolozsvári töltött káposzták;
azok a tárkonyos bárányok; azok a spékelt vesepecsenyék, a vadak
mindenféle nemei, meg azok a drága dorongos fánkok, farsangi
fánkok, barátfülek; bőjtösnapokon a ráklevesek, halászlevek,
töltött <span class="pagenum"><a name="Page_224" id=
"Page_224">-224-</a></span> csigák, irósvajas túrós csuszák. Aztán,
amit csak a föld megterem ritkaságképen, az a csemege mind oda lett
hordva az én asztalomra: az erdélyi baraboly, a lengyelországi
rizikegomba, spárga az esztendő minden szakaszában, végre a
gyümölcsök, befőttek és liktáriumok sokasága. Fekete kávét pedig
úgy nem tud a világon senki főzni, mint az én feleségem.</p>
<p>Mondanom sem kell, hogy Amarillis mindennapos vendég volt az
ebédünknél. Délelőtt konferencziáztak a feleségemmel s aztán ott
marasztották.</p>
<p>Egyszer azt találtam mondani az ebédnél:</p>
<p>– No már így a kinai császár sem él, mint én.</p>
<p>– Pedig annak az asztalára bizonyosan a legjavát válogatják a
mopszli-pecsenyének – mondá Amarillis, emlékünkbe idézve azt a jól
ismert adomát, melyben a kinai császár díszlakomáját élvező angol
nagykövet, az aranytálon fölhozott pecsenyére mutatva, azt kérdi a
császártól: «Miau, Miau?» – «Nó, felel a császár: bau bau».</p>
<p>Azután azt a kérdést intézte hozzám:</p>
<p>– Hát vallja meg ön, van-e a kerek földön még valami kedvencz
étel, amit ön nagyon szeret s amit még Pálma az ön kedvéért meg ne
csináltatott volna?</p>
<p>– Igen is, van – feleltem én. – A ráczpite.</p>
<p>Ennek csakugyan soha a nevét sem hallotta a feleségem.</p>
<h3>A RÁCZ-PITE.</h3>
<p>(De most már csakugyan az asztalhoz csapod a tolladat; ki fog
regényt irni a rácz-pitéről? Jól van no, öreg; adjunk neki más
czimet, törüld ki a föntebbit. Jó lesz ez: «Amit Amarillis főzött?»
No hát beszéljünk Amarillisról).</p>
<p>Az már való szent igaz, hogy az a czirkuszi bűvész, aki azt
produkálja, hogy a nagy boa konstriktort a dereka, meg a nyaka
körül tekergeti, minden nap azt koczkáztatva, hogy <span class=
"pagenum"><a name="Page_225" id="Page_225">-225-</a></span> ha
egyszer az a nagy szörnyeteg megharagszik, egyetlen szorításával
kiszoríthatja belőle a lelket, hát az nem követ el akkora
vakmerőséget, mint mikor én Amarillist otthonossá tettem a
házamnál.</p>
<p>Felejtheti ez el valaha, hogy mit tettem vele? Nekem ifjukori
pajkosság volt az, de neki az egész életét megfordította.
Kiszakította az ő csillagát a zodiakusból, s kilódította üstökös
csillagnak a nagy világürbe. Én miattam lett belőle apácza. Vajjon
az apáczák nem ismernek boszúállást? vajjon az aszkezis, mely a
teremtő szenvedélyeket eloltja, a romboló indulatokat is el tudja-e
oltani? Az ő egész élete egy végig árkolt egyenes út, melyen nincs
kitérés, nincs megpihenés, a végén egy kereszt.</p>
<p>Nincs zárdába csukva, szabadon jár-kel a világban; annál
rosszabb reá nézve; látja az örvendezőket – és kerüli. Látja, hogy
pompázik a nővilág; minden évben új divat, csak az övé nem, az
apácza kantus.</p>
<p>És ez minden nap lát engem, beszél hozzám s magában átkozza azt
az órát, melyben nekem görög betűk kimondását tanította.</p>
<p>És nap-nap után kell neki látni, hallani! hogy én milyen boldog
vagyok. Mert ámbátor jóizlésű ember nem szokta a mások jelenlétében
családi gyöngédségeit kimutatni, de hallhatja a feleségemtől minden
nap, hogy mennyire szeret – ez hagyján! – de hogy mennyire becsül!
A férjek mintaképének tart. De elmondja neki ezt a terített asztal;
elmondja a velős koncz, milyen nagyra van velem a feleség. Hja
bizony, a velős koncz, és hozzá a pirított kenyér; ezt csak olyan
férjek kapnak, akik rá szolgálnak s ha még hozzá az asszony egy kis
gyönge hagymát is nyújt mellé! Hány asszony van a világon, aki ezt
megcselekszi? Az a zöld hagyma a hitvesi törhetlen hűségnek a
szimboluma!</p>
<p>Az után a multkori ebéd után, amint beakartam nyitni a feleségem
szobájába, rám kiáltottak belülről, hogy «nem szabad». <span class=
"pagenum"><a name="Page_226" id="Page_226">-226-</a></span></p>
<p>Ahán! Fontos tanácskozmányok folynak Pálma és Amarillis
között.</p>
<p>Valami egy hét mulva aztán egyszer csak föltesz a fölszolgáló
inas az asztalra egy teletetéz tál – ráczpitét.</p>
<p>Ime, itt van!</p>
<p>Ami eddig a boldogságomból hiányzott, az is megkerült.</p>
<p>Pálma diadalmasan kaczagott.</p>
<p>Én – in medias res – hozzá láttam. Épen olyan volt, mint amilyen
az emlékemben meg van örökítve. Az az íz, az a zamat, az az illat,
az a ropogós, foszlós rétegesség. Ez az! Ez az igazi rácz-pite.</p>
<p>– Új szakácsnét fogadtam! – mondá a feleségem.</p>
<p>– Híja be azt a szakácsnét! – mondám az inasnak, – meg kell őt
ünnepélyesen dicsérnem.</p>
<p>Percz múlva visszajött az inas, kezénél húzva a szakácsnét.</p>
<p>De az utolsó falat majd a torkomon akadt.</p>
<p>Az a rácz-pitékben remeklő szakácsné nem volt más, mint
Iringó.</p>
<p>Iringó volt biz az! de nem az én hajdani Iringóm. Hanem az,
amelyiket a szél, tövéről letépve, végigszekereztet az aszú
fenyéren.</p>
<p>Amióta nem láttam, kész vén asszony lett belőle. Arczbőre
megbarnult; szemei mély ólomkarikákba sülyedtek; szemöldökei erősen
előrenőttek, s az ajkán olyan csinos kis bajusz ékeskedett, amely
becsületére vált volna akármelyik egyéves önkénytesnek. Én bizony,
ha véletlenül találkozom vele az utczán, rá nem ismerek.</p>
<p>De annál jobban rám ismert az Iringó. Sírt és nevetett a jó
teremtés, mikor meglátott; odarohant hozzám, elkapta a kezemet,
összecsókolta, drága uracskájának nevezett, áldotta a védszentjét,
hogy ismét hozzám vezérelte, akinél jobb ura nem volt, amikor még
csak kis gazdája voltam. <span class="pagenum"><a name="Page_227"
id="Page_227">-227-</a></span></p>
<p>Mikor nevetett, akkor még csunyább volt: feketék voltak a
fogai.</p>
<p>Szerencsémre nagyon keveset tudott magyarul. Soha sem voltam
chauvinista, beszéltem a szeretőimnek a nyelvén s nem iparkodtam
őket nemzetem számára elhódítani.</p>
<p>De annál inkább értette a rácz nyelvet Amarillis.</p>
<p>Mikor eltolmácsolta Pálmának a hallottakat, a feleségem nyájas
leereszkedéssel kinálta meg Iringót, hogy üljön le közénk egy
székre, húzza a széket az asztalhoz; az nagyon kedves meglepetés,
hogy ő már volt egyszer a mi házunknál.</p>
<p>– A kalugyerénél… szóltam közbe.</p>
<p>És aztán elmondatta vele az élete történetét. Iringónak volt
annyi esze, hogy onnan kezdte, amidőn már férjhez ment, én pedig
elhagytam a nagybátyai házat; az ura részeges, kártyás volt,
mindenét elitta, elvesztegette, utoljára részeg fővel belefulladt
az alibunári kokojszásba; a hitelezők elkótyavetyélték a házát;
Iringó kénytelen volt szolgálatba állani. De hát jót tett vele a
csodatevő szent Szűz, mert idevezérelte az áldott soror Amarillis
közelébe, aki őt aztán ide beszerezte, ahonnan ő halála napjáig meg
nem fog válni; lesz olyan hűséges szakácsnéja, gazdasszonya,
ápolója az ő hajdani kis gazdájának, amilyen volt az anyja a
nagybátyámnak, a kalugyernek.</p>
<p>Az én feleségem ezen a csodálatos intézkedésén a gondviselésnek
egészen el volt érzékenyülve; biztosította Iringót afelől, hogy az
ő házánál holtig elmaradhat, eltört edényeket soha be nem
számítanak neki, s a havi bére öt forinttal megjavíttatik.</p>
<p>Én pedig megtudtam, hogy Amarillis volt az a kegyes, aki ezt az
én hajdani szívlángomat fölkutatta és a háztartásomhoz
annektálta.</p>
<p>Már most vannak ketten, akik rólam tanúbizonyságot tesznek.</p>
<p>Azzal ugyan meg voltam nyugtatva, hogy a feleségem <span class=
"pagenum"><a name="Page_228" id="Page_228">-228-</a></span> össze
nem ül cselédekkel pletykázni; de ellenben bizonyosra vehettem,
hogy Amarillis kigyóntatja Iringóval a csiklandósabb tartalmú
részleteket. Azokat a menyasszonyhazavivő czipőket! És a többi…</p>
<p>Nos aztán? Ha megtudja is mindezt a feleségem?</p>
<p>Nagyot fog rajta nevetni, s azt fogja rá mondani, amit mondanak
ilyenkor a magyar asszonyok:</p>
<p>«<i>Elvágta, ameddig megsült.</i>»</p>
<h3>MARCHESA VIOLETTA DI GAMBA.</h3>
<p>Egy napon a feleségem egy folyamodást hozott be hozzám azzal az
utasítással, hogy ezt személyesen kell átadnom a
kultuszminiszternek. Magával hozta asszisztencziának
Amarillist.</p>
<p>Ez volt az én hivatalom. Folyamodásokat közvetíteni
minisztereknél, bankoknál, vasutaknál, igazgatóknál; néha sikere is
volt; többször pórul jártam vele, azért csak megtettem.</p>
<p>A kezembe adott folyamodás (olasz nyelven) a kultuszminiszterhez
volt intézve s abban Marchesa Violetta di Gamba kér engedélyt a
magyar fővárosban általa berendezendő nyilvános jellegű
magán-zeneiskolához leányok számára.</p>
<p>– De kedvesem, én nem ismerem marchesa Violetta di Gambát, se
híréből, se személyesen.</p>
<p>– Amarillis ismeri.</p>
<p>– Ön ismeri? De hát ért ön valamit a zenéhez?</p>
<p>– Hogyne?</p>
<p>– Ugyan mikor szerezte?</p>
<p>– Legyen ön megnyugtatva.</p>
<p>– És hátha a miniszter úr azt kérdi tőlem, hogy hallottad te azt
a marchesát valaha muzsikálni?</p>
<p>– Mondja ön, hogy hallotta.</p>
<p>– Hazudjam egy nagyot?</p>
<p>Amarillis kenetteljes mosolylyal mondá: <span class=
"pagenum"><a name="Page_229" id="Page_229">-229-</a></span></p>
<p>– Én abszolválni fogom önt ezen bűn alól: – aztán hirtelen más
hangba csapva át, azt mondá: biztosíthatom önt a felől, hogy a
miniszter úr nem fogja azt öntől kérdezni.</p>
<p>Mit tehettem? Megadtam magamat.</p>
<p>Elmentem a marchesa folyamodásával a kultuszminiszterhez. Kedves
embere voltam; (ami csak ingyenhivatal van a vallás és közoktatás
mezején, azt én mind viseltem az ő megbizásából). Korán reggel
mehettem hozzá, a hivatalos órák előtt. Még öltözködés közben
elfogadott; megmosdott, megtörülközött, inget váltott s mikor
készen volt, elvette tőlem a folyamodást.</p>
<p>Amint belenézett, mosolyogva csóvált fejet. Mosolygó
fejcsóválás? Mi lehet ez?</p>
<p>– Tudom már! – mondá aztán nagyot hunyorítva. – Jól van,
meglesz.</p>
<p>Azzal valamit írt a folyamodás szögletére vörös plajbászszal s
az iratot összehajtva, odadugta az íróasztalán levő broncz
krokodilusfejnek a fogai közé. Ez jó előjel. A krokodilus a kedvező
numenek közé tartozik.</p>
<p>– El lesz intézve kivánságod szerint – mondá ő kegyelmessége s
kezet nyújtott.</p>
<p>Én valami hála formát rebegtem. Tudom is én, hogy mért
hálálkodtam?</p>
<p>A miniszter még egy perczig fogva tartá a kezemet s az alatt,
folyvást azzal a szemöldök rángató mosolygással, azt mondá:</p>
<p>– No hát mégis csak igaza van annak a német közmondásnak, hogy
van valami a világon, ami a régiségtől nem rozsdásodik meg.</p>
<p>Azzal megrázva a kezemet, kegyesen elbocsátott.</p>
<p>És csakugyan nem kérdezte meg tőlem, hogy hát mit tudok én
marchesa Violetta di Gamba zeneismeretéről.</p>
<p>Én aztán törhettem rajta a fejemet, hogy mi lehet az az izé, ami
a német közmondás szerint nem rozsdásodik meg? – Bizonyosan a
gumilásztikum. <span class="pagenum"><a name="Page_230" id=
"Page_230">-230-</a></span></p>
<p>Pár nap mulva aztán örömrepesve tudatá velem a feleségem, hogy ő
kegyelmessége által a marchesa folyamodványa egészen kedvező
válaszszal érkezett vissza; a marchesa délután vizitet fog nálunk
tenni, a közbenjárásomat megköszönni: el ne menjek addig
hazulról.</p>
<p>Örülni fogok a szerencsének.</p>
<p>Délután a feleségem át hívatott a szobájába.</p>
<p>Ott volt már akkor a látogatónő. Hogy valósággal marchesa, azt
bizonyítá a sok szalag, csipke, dudor, amivel az öltönye túl volt
ékesítve; hanem a Viola di Gamba, az hiányzott nála.</p>
<p>Hanem azért mégis ráismertem. Hisz ez az én hajdani
Fritilláriám!</p>
<p>No ha erre mondtam volna azt a miniszternél, hogy ismerem a
zenetehetségeit, az nem lett volna valami főbenjáró hazugság.</p>
<p>Most is elég szép volt még, bár egy kicsit molletté lett.</p>
<p>A feleségem ennek is nagyon megörült, hogy olyan régi
ismeretségünk újult meg vele. Ő aztán hozzá kezdett a
historizáláshoz, hogy miként lett őrnagynéból markinővé; én bizony
nem vártam be a végit: «igazgatósági ülésem van, sietek». Ott
hagytam a feleségemnél, beszélje el neki a multakat, Amarillisnek
pedig a még multabbakat.</p>
<p>Most találtam már ki a miniszternek a kharádáját azzal a német
proverbiummal: «Alte Liebe!» Ez az, ami «rostet nicht». Ej, ej,
kegyelmes uram! mingyárt rosszat kell gondolni az emberről?</p>
<p>… No hát most már vannak hárman.</p>
<h3>ANGIOLINA D’ISTRIA.</h3>
<p>Remélem, hogy magadtól is kitalálod, ki legyen e névnek
viselője.</p>
<p>Nemcsak a világtörténetnek van logikája, hanem az egyes emberek
élettörténetének is. Ahogy kezdődtek a <span class=
"pagenum"><a name="Page_231" id="Page_231">-231-</a></span>
regényem elején a fejezetek, úgy kell azoknak folytatódni is.</p>
<p>De meg aztán aki a 60-as, 70-es években ujságolvasással
foglalkozott, annak minduntalan kellett találkoznia a szép hangzású
«Angiolina D’Istria» névvel, melyet egy kitűnő énekesnő viselt,
nagyon viselt! Elhordta azt a világ minden fővárosába; minden
lapnak a művészeti rovatában olvashatók voltak az elismerő
referáták művészi vendégszerepléseiről. Még Amerikába is
átvitorlázott s ott is felül mult minden eddig ott járt művésznőt –
reklámcsinálás dolgában.</p>
<p>Magadtól is kitaláltad, hogy ez volt az én Passiflorám. (S a
többié.)</p>
<p>Még az én házasságom előtt kivándorolt az eléggé nem méltányolt
művésznő a hálátlan hazából, mely nem tudta eléggé megbecsülni
(osztrák értékben) művészi tehetségeit. Olasz nevet adoptált,
amihez joga volt, mert csakugyan Istriában született; Passiflorának
csak én bérmáltam el.</p>
<p>Nagy megnyugvásomra szolgált, hogy a külföldön úgy ünnepelik.
Rettegtem attól a gondolattól, hogy ha egyszer eltalálja veszíteni
a hangját, akkor haza jön s szülötte nemzetének fogja szentelni
tehetségeit; itthon okvetlenül barátságot köt a feleségemmel s
akkor az én jó hírem kártyavára menten összeomlik.</p>
<p>Azonban hát sorsát senki sem kerülheti el.</p>
<p>Egyszer csak feltűnt a művészet csillaga Szentpétervárott. Ez a
művészkarrierben az ultima Thule. Onnan aztán lassankint szállt
lefelé; Varsóba, Krakkóba, majd Prágába; utoljára Bécsbe. Én ahoz
hasonló rettegéssel olvastam a vendégszerepléseiről szóló
tudósításokat, mint a kholera híreket. (Tán csak huzatott a kormány
kordont a magyar határon?)</p>
<p>De hát ami már egyszer a «kizmet»-ben meg van irva!</p>
<p>Egy napon soror Amarillis hiányzott az asztalunknál.</p>
<p>Én szimulált részvéttel kérdezém a feleségemtől, hogy talán
beteg a tiszteletreméltó úrhölgy? <span class="pagenum"><a name=
"Page_232" id="Page_232">-232-</a></span></p>
<p>Erre Pálma suttogva mondá:</p>
<p>– El ne áruld senkinek. Mi egy nagy konczertre készülünk, az
ápolóintézetünk gyarapítására. A programm már kész, csak a piész
deö rezisztansz van még hátra. Amarillis azért ment föl Bécsbe,
hogy a hangverseny számára megnyerje a világhírű D’Istria Angiolina
közreműködését.</p>
<p>– Amarillis hozza ide?</p>
<p>– Igen. Én fölajánlottam neki a saját szállásomat ittléte
alatt.</p>
<p>– Hüh! Teringettét! Ez nagy…</p>
<p>– Micsoda, édesem?</p>
<p>– Azt mondom, hogy nagylelkűség. (Akartam mondani: nagy
bolondság!)</p>
<p>Aztán Pálma körülczirógatta a pofámat a síma tenyerével.</p>
<p>– Ugy-e bár, helyesled, hogy én Amarillisnak azt adtam
utasításba, hogy ha a híres művésznő valami exorbitans föllépési
díjat talál igényelni, csak egyezzék bele, majd az uram
kifizeti.</p>
<p>– Már mint én?</p>
<p>– Hát te vagy az én uram.</p>
<p>Mit tehettem? Olyan szépen mondta azt, hogy «te vagy az én
uram». Bele kellett nyugodnom, hogy «úr» vagyok.</p>
<p>Igaz, hogy azzal az összeggel kilencz inséges családapának az
évi házbérét kifizethettem volna rövid kézből.</p>
<p>D’Istria Angiolina csakugyan beleegyezett a közreműködésbe.</p>
<p>Két nappal a konczert előtt már lejött Budapestre.</p>
<p>Úgy illett, hogy a perronon fogadják a dívát a jótékony hölgyek,
rózsabukéttal, riporterek kiséretében. Az én hintóm várt reá.</p>
<p>És aztán nekem kellett őt fogadnom odahaza a lépcsőtornáczban s
karonfogva vezetnem a számára rendelt apartmába. <span class=
"pagenum"><a name="Page_233" id="Page_233">-233-</a></span></p>
<p>Még most is szép asszony volt. Hiszen csak tizenhat év mult el
azóta, hogy utoljára láttuk egymást: legfeljebb harminczhat éves
lehetett. Aztán a szinésznők nem vénülnek.</p>
<p>A feleségemnek azonnal elfecsegte, egész dicsekedéssel, hogy mi
jó ismerősök vagyunk, s még most is veszedelmes lehetnék rá nézve,
ha olyan «jól őrzött vár és jól táplált őrsereg» nem volnék, (a
hogy a német közmondás kifejezi).</p>
<p>Vacsoránál egymással átellenben ültünk s akkor még jobban
szemügyre vehettem. A termete kissé nagyon megerősödött; az arcza
azonban semmit sem vesztett hajdani derültségéből. Hosszú csigába
csavart hunczutkái voltak (à la Mars kisasszony) amikről azt rebegi
a fáma, hogy két keskeny sebhely eltakarására valók. Nehány év
előtt a diva azt a kellemetlen fölfedezést tette, hogy az orczáin
időjelző vonalak (magyarán «ránczok») kezdenek otthonosulni. Egy
amerikai műtő aként segített ezen a hátrányon, hogy a fül közelében
egy-egy vékony szijacskát kihasított az arczbőréből s azzal a
solutio continuitátist szépen összevarrta; az által a ránczok
elsímúltak. Csak szinésznők képesek ilyen heroizmusra.</p>
<p>Egy másik emlékének pedig csak én tudom a titkát, Junói nyakán
egy két ujjnyi széles bársony szalagot visel, egy sor gyémánttal.
(Igazak-e? azt nem tudom.) Ez a bársony szalag annak a hat
pióczacsipésnek a nyomát takarja el, amik soha el nem mulnak.</p>
<p>Egyébiránt olyan pompás jó kedve volt, miként hajdan és kitünő
étvágya hozzá.</p>
<p>Hivatalos volt a vacsorához Violetta di Gamba asszonyság is,
mint szintén résztvevő tag a holnaputáni konczertben. Mind a három
hölgy el volt ragadtatva a negyediknek a szeretetreméltóságától. A
pezsgőnél te-s-tu-t ittak vele s bizony fölhajtogatták a
poharaikat, csak Amarillis nem. Ő csak az ajkát értette a pohárhoz.
Ő józan akart maradni. – Engem tanulmányozott. <span class=
"pagenum"><a name="Page_234" id="Page_234">-234-</a></span></p>
<p>… Tehát már vannak négyen!</p>
<p>Valjon – rendszer van ebben?</p>
<h3>NÉGY UTÁN – HAT.</h3>
<p>Van ugrás a logikában is.</p>
<p>A négy után következik az öt, de itt elejbe ugrik a hat.</p>
<p>Az utczák teleragasztva a mai konczert rózsaszínű plakátjaival,
melyeket mind a négy oldalon szegélyez a főfő vonzerő: «Angiolina
D’Istria» mindenféle lehetetlen alakú betűk verszáljaiból
kiformálva; nekem pedig tele a két zsebem zártszékjegyekkel, amiket
estig el kell adnom a velem üzleti összeköttetésben álló
egyéniségeknek. Minthogy azonban én az útonállásnak ezt a nemét a
szegénylegénykedés legutolsó fajtájának tartottam, hát az ilyen
rámbízott üzletnek rendesen az szokott a végeredménye lenni, hogy
rálesek, mikor a diákok az egyetemből kijönnek seregestől; egy
ismerős fiút elfogok, annak a kezébe nyomom az egész csomó jegyet;
«nesze pajtás; oszd ki a kollégáid között, aztán majd tapsoljatok».
(A jegyek árát megfizetem magam.)</p>
<p>E miatt ott kellett a múzeum előtt alá s föl lőgéreznem.</p>
<p>Egyszer-egyszer be is tértem a nagy lélekszállítóba, megnézni,
hogy nem készül e még rajzáshoz a köpü.</p>
<p>Amint megint kijöttem a gyalogjáróra: épen egy karonfogott pár
haladt el előttem; kétségtelenül férj és feleség. Az asszonyságon
csokoládébarna posztó öltöny volt, elől, a vállán kezdve egész
csipőig, hosszú egyenes fehér zsinórokkal ellátva, hátul pedig
szintén mindenféle fehér sújtásokkal kiteremtettézve, amik nagyobb
távolságból tökéletesen hasonlítottak az epitáfiumokon látható
emblémához. Halálfej és karcsontok.</p>
<p>Mintha én ezt a divatot már valaha láttam volna!</p>
<p>A fején óriási Rembrandt kalapot viselt a hölgy, melynek
<span class="pagenum"><a name="Page_235" id=
"Page_235">-235-</a></span> karimájáról bordóveres fátyol volt
lehúzva az álláig, úgy, hogy az arczát nem lehetett meglátni. De
arra is használatos volt ez a hatalmas kalap, hogy a párját képező
férfinak az arczát is eltakarta. Jobbjában japáni napernyőt viselt
a hölgy, bambusznád nyéllel s ugyanarra a karjára vetve viselt egy
lebernyeget, mely tele volt hímezve kicsiny és nagy zsett
gyöngyökkel. Meleget nem tarthatott az, de ha verekedésre kerülne a
sor, kegyetlenül helyben lehetne vele hagyni valakit, – aki engedi
magát.</p>
<p>Pedig úgy látszott, hogy most mingyárt arra kerül a sor.</p>
<p>Czivódtak egymással. A hölgy hangosan, a férfi csak
mormogva.</p>
<p>Egyszer-egyszer a hölgy a könyökével nagyot taszított a férfi
bordáiba.</p>
<p>Kiváncsi voltam rá, hogy ugyan min veszekesznek? A sarkukba
nyomultam.</p>
<p>– Mit? Te még most is azt mered állítani, hogy azt a nyakravalót
magad kötötted így föl? – Így nem tud férfi nyakkendő-csokrot
kötni. Így csak a kávéházi pénztárosnők tudják megkötni a
csokrot.</p>
<p>A férfi morgott rá valamit.</p>
<p>– No vagy az orfeumi ballerinák! Illik az ilyen feleséges
embernek? Hisz ez valóságos madár-csalogató!</p>
<p>Mikor aztán a Nemzeti szinház Szikszay-kapujához értek, akkor
betuszkolta a férjét a kapu alá; napernyőjét, lebernyegét kezére
bizta, ő maga fölbontotta az inkriminált nyakkendőt és megkötötte
illedelmes máslinak, a hogy az rendes életet folytató férjekhez
illik.</p>
<p>Mikor aztán kifelé jöttek a kapu alól, akkor végre mégis csak
meg kellett látnom a férfinak a képes felét.</p>
<p>– Ezt a pofát én már láttam! – mondám doktor Bartolóval.</p>
<p>Mire a pofa tulajdonosa ugyanazon tónusból énekelt vissza
Almavivával: «Sok szerencsét én kivánok…»</p>
<p>Hisz ez Nikkel pajtás. <span class="pagenum"><a name="Page_236"
id="Page_236">-236-</a></span></p>
<p>De mi lelte ezt? Hisz ez most fél fejjel kisebb, mint volt
hajdanában!</p>
<p>Nem nőtt ez visszafelé, csak a fejét tanulta meg a válla közé
húzni a felesége jelenlétében.</p>
<p>Ez a saisi fátyol alá takart hölgy tehát Hesperis!</p>
<p>Bizony régen nem láttam.</p>
<p>S ma sem lesz a napja, hogy meglássam, úgy látszik, hozzá van
esküdve az a rókaszinű fátyol.</p>
<p>Ő is rám ismert és megszólalt. (A hangjáról sem ismertem volna
rá: olyan szőlőrekettye-izű hang volt.)</p>
<p>– No ez derék! Mi épen önökhöz indultunk látogatóba.</p>
<p>– No annak fölöttébb örülök. A feleségem el lesz ragadtatva.</p>
<p>– Mehetünk együtt.</p>
<p>(Hogy én ezzel a figurával menjek végig a városon!
Meglűnek!)</p>
<p>Jó ürügyem lett volna ugyan az elmenekülésre, hogy tele a zsebem
konczert-jegyekkel s azokat értékesítenem kell statarialiter. De
aztán valami ötlött az eszembe; «no hiszen jó helyre hozod az
uradat most mi hozzánk; ott van Passziflóra». – Nem! azt a
jelenetet, amikor ezek egymásra bukkannak, nem engedhetem el
magamnak; azt nekem élveznem kell.</p>
<p>Tehát azt tettem, hogy odaintettem az ismerős hordárt onnan a
szegletről; kezébe nyomtam a hangversenyjegyeket azzal az
utasítással, hogy szerezze el, ahogy tudja, a mit kaphat belőlük,
azt vigye haza a feleségének; nekünk pedig hozzon egy jó nagy
csukott négy ülésest. Férjet felesége mellé helyeztem a hátulsó
ülésben, magam az első ülésben foglaltam helyet, háttal a
kocsisnak. Itt nem látnak meg.</p>
<p>Hesperis lamentált, hogy minek ez a költekezés? Én
megnyugtattam, hogy igen messze lakunk, aztán sáros az út. Aztán
nekem is sietnem kell: referálnom a feleségemnek, hogy a mai
konczertre a jegyek már mind elkeltek; <span class=
"pagenum"><a name="Page_237" id="Page_237">-237-</a></span> most
már ázsióval árulják őket; majd ettől a mai nap «Star»-jának is
jobban megnyilik a hangja, ha ezt meghallja, mivel, hogy az isteni
Angiolina d’Istria a mi házunknak a vendége.</p>
<p>Megszántam a szegény Nikkel pajtást; figyelmeztetni akartam az
ámbüszkádra.</p>
<p>Nikkel e szónál meg akarta nyomni a lábamat. Ámde Hesperis
lábacskája ott detektiveskedett mellette s ő hágott a férje
lábára.</p>
<p>– Most mért akartad a barátod lábát megnyomni?</p>
<p>– Én? Dehogy akartam.</p>
<p>Hesperisnek a találkozása Pálmával a könyek libáczióinak volt
szentelve. Zokogva borult az asszony nyakába s három verset sírt.
Az egyiket bizonyosan a derék szürke emberért, a kinek soha sem
kellett volna meghalni, a másikat kétségtelenül Pálmáért, hogy
ilyen emberhez kellett férjhez mennie, a harmadikkal valószinüleg
saját magát siratta el, a miért Nikkelhez került. – Mert hát a
férfiak mind rosszak. – Ha két nő viszontlátja egymást, igazán nem
is tehet egyebet, mint hogy sirjon.</p>
<p>– Hát mi ne sirjunk egy kicsit? dörmögé hozzám Nikkel.</p>
<p>– Hallottam! szólt oda a fátyol alól Hesperis, s aztán csak
megtörlé a zsebkendővel orrát, szemét, – mindig a fátyol alatt.</p>
<p>Mikor Nikkel pajtás fedetlen fővel mutatkozott, akkor tünt csak
fel a nagy változás, a min az idő (a nagy öltöztető) keresztül
vitte. Szakállt nem viselt többé, csak bajuszt; a haja egyik
fülétől a másikhoz volt átfésülve, hogy a fensíkot fedezze, s haj
és bajusz fekete volt; holott nekem úgy tetszik, mintha a legutolsó
búcsúvételünk alkalmával szőke lett volna. (Persze, Dácziában nem
árulnak szőke melanogént.) Az arcza is rezes lett egy kicsit. S az
egész modora valami kedélyes sunyiságot árult el, mint a ki tudja
azt magáról, hogy őtet mindig szidják a háta mögött valami bűneért,
a mit ő vagy elkövetett, vagy <span class="pagenum"><a name=
"Page_238" id="Page_238">-238-</a></span> nem követett el; szemben
pedig mindig vallatják érte, de a mit ő bizonyosan le fog
tagadni.</p>
<p>A felesége nem is titulálja a barátnéi előtt máskép, mint «ez a
rossz ember». Ezt neki ép úgy meg kellett szokni, mint nekem azt,
hogy a feleségem úgy szólít, hogy «fiacskám».</p>
<p>Azonban még Hesperis hozzá sem kezdhetett, hogy oly hosszú
távollét után kipanaszolja magát hajdani kebelbarátnéja előtt, a
midőn az előszobában kedélyes vita hangzott fel két hölgyajakról,
kiknek mindegyike áterőszakolni igyekezett az ajtónbelépés
elsőbbségét a másikra. Nehéz is azt eldönteni: az egyik «diva», a
másik «beata».</p>
<p>– Amarillis és Passiflora… Súgám én hirtelen Nikkel fülébe.</p>
<p>A mire ő olyan hunyász pofát csinált, mint egy ártatlan kandur,
a ki még soha madarat el nem fogott.</p>
<p>Csakugyan Amarillisnek kellett elébb belépni.</p>
<p>Mikor Nikkel pajtást meglátta, egyszerre összehúzta a szemeit
laposra, mintha csak apródonkint akarná átereszteni az alakját
emlékezete retinájára. (Ez a másik!)</p>
<p>Egészen ellenkező hatása volt Nikkel meglátásának a második
hölgyre. Passiflora szeme szája tágult, s egy pillanatig az az
ötlet volt olvasható az arczán, hogy az ajtóból visszaforduljon,
elszaladjon, itt hagyjon konczertet, jótékony nőket, s meg se
álljon Amerikáig.</p>
<p>Hogy ezt Hesperis szemei ott a fátyol alatt észre ne vették
volna, alig hihető.</p>
<p>Én azonban siettem (váltóőri ügyességgel) a vasuti összeütközést
elhárítani, azzal, hogy odavetettem magamat a sinekre, s tárt
karokkal fogtam el egyszerre, mind a két delnőt.</p>
<p>– Diadal, hölgyeim! Jegyeink az utolsóig mind elkeltek. Az
utczákon ázsióval kinálják az elővásárlók!</p>
<p>– No, no, fiacskám! – szólt közbe a feleségem. – Engedd meg,
hogy hadd mutassam be elébb a hölgyeket egymásnak. <span class=
"pagenum"><a name="Page_239" id="Page_239">-239-</a></span></p>
<p>S azzal megnevezte őket fejenkint, mire azok kezet nyujtottak
egymásnak előirt mosolygással. Hesperis és Passiflora még újak
voltak egymásnak: Nikkel pajtásnak pedig valóságos «új kapu» volt
az Adelphe Philine fejedelemasszony czím, a mi alatt Amarillist
viszontlátta.</p>
<p>A két utóbb érkezett hölgynek valami rövid közlendője volt
Pálmával, félsuttogás mellett. Nikkel a tükör felé fordult s
bajuszát igazgatta. Hesperis odalépett hozzám s egyet csipett a
karomon, odasúgva:</p>
<p>– No ha maga így tud hazudni egyszerre két hölgynek…</p>
<p>– Hogy tud még akkor háromnak!</p>
<p>Amarillis meg akarta mutatni, hogy ő itt is ura a helyzetnek.
Maga jött oda Nikkelhez, őt megszólítani.</p>
<p>– Hiszen mi már találkoztunk az életben.</p>
<p>– Igen, a klasszikus görög földön! a Pieridák berkében.</p>
<p>A bordóvörös fátyol csak úgy libegett Hesperis kalapján e
szóváltásra.</p>
<p>Siettem interveniálni.</p>
<p>– Jer velem, pajtás, a szobámba, – mondék Nikkelnek, azon
törekedve, hogy őt valahogy kihúzhassam a karjánál fogva a tükör és
Amarillis közül, a hová be volt szorítva. Te szeretted a régi
pénzeket: énnekem igen szép gyűjteményem van.</p>
<p>Amarillis rám nézett.</p>
<p>– Úgy? Nem is tudtam, hogy ön oly szenvedélyes
régipénzgyűjtő!</p>
<p>(Nem is voltam én az; hanem azért ritka szép nummismatikai
múzeumom volt, a mit a megboldogult elődöm gyűjtött össze).</p>
<p>– S ön is úgy szereti az antikokat? – kérdé Amarillis
Nikkeltől.</p>
<p>– Imádom.</p>
<p>– Akkor ebben a szalonban is találhat eleget. A mit itt lát, az
mind antik.</p>
<p>(A feleségemnek ez volt a főszenvedélye: butorokban,
<span class="pagenum"><a name="Page_240" id=
"Page_240">-240-</a></span> képekben, porczellánokban: vieux
Sèvres, alt Wien, vieux Saxe, old-Chine, Szaczúma japán).</p>
<p>Nikkel bámulva nézegetett széjjel s elragadtatással mondá:</p>
<p>– Nagyszerű! Pompás! Csupa antik. (S az alatt hol az egyik, hol
a másik hölgyre tekintett.) S milyen jól vannak konzerválva!</p>
<p>Amarillis baziliskus-szemeket vetett rám. (Hiszen nem én, hanem
a Nikkel!) – (De csak nekem kell ezért majd meglakolnom.)</p>
<p>– No, ha ön olyan nagy kedvelője a régi pénzeknek, én majd
rávezetem önt egy olyan kútforrásra, a hol ön a legritkább
példányokat kaphatja.</p>
<p>– Háládatos leszek érte.</p>
<p>… Hej de jól éreztük magunkat Nikkel pajtással, mikor ebből a
tündérbarlangból az én pipázómba átszabadulhattunk.</p>
<p>– Te pajtás! – könyörgött Nikkel, – az Isten szerelméért, el ne
mondd a feleségemnek, hogy én Passiflorát ismerem valamiképen.</p>
<p>Nagyot kaczagtam rajta.</p>
<p>– Féltékeny a feleséged?</p>
<p>– De még mennyire! Azzal fenyeget, hogy ha én őt megcsalom:
bizony levágja álmomban az orromat. Már pedig nem szeretnék ezüst
orral sétálni a világban, mint a «Georgiai nők» férjei az
operettben.</p>
<p>– De hát nem is csalod meg?</p>
<p>– Tudod, pajtás, a szerzetesek által letett «votum
castitatis»-ban is ott van a mentő «quantum possum» (a mennyire
tehetem) formula.</p>
<p>Az inas jött be.</p>
<p>Nagyságos Nikkel úrnak adta át a feleségem meghivását a mai
ebédre. A nagyságos asszony addig is itt marad.</p>
<p>Itt marad?</p>
<p>Akkor azután is itt marad.</p>
<p>Ő lesz az ötödik! <span class="pagenum"><a name="Page_241" id=
"Page_241">-241-</a></span></p>
<p>Uram segíts! Ki van még hátra?</p>
<p>Én ezt az ebédet négy hajdani lángom világítása mellett
költöttem el; az ötödik lángomnál főtt az ebéd.</p>
<p>Ezt nem csinálja utánam Edison!</p>
<h3>HERR VON ENTENFUSZ.</h3>
<p>Ebédről beszélek; pedig hát az a mai napról kimaradt.</p>
<p>Ma dezsönéroztunk. Így volt a muszáj.</p>
<p>A művésznőre való tekintetből kellett ezt a franczia étkező
szokást elfogadnunk. Föllépésük napján a művésznők nem ebédelnek.
Korán egy dezsőné, előadás után aztán majd lesz egy banket a
művésznő tiszteletére, ez aztán nagyszerű lesz!</p>
<p>A villásreggelihez be kellett még várnunk mosziő Antanfüt. Ez
volt a diva imprezáriója. Imprezárió nélkül a divák nem
utaznak.</p>
<p>A nevét többször hallottam már emlegetni az asszonyoktól: «itt
volt mosziő Antanfü»; de az ortografiájával csak akkor ismerkedtem
meg, mikor a névjegyén leirva olvashattam: «Alfred Entenfusz».</p>
<p>Impertinens kis németbe ójtott franczia volt. Mindig kalatyolt,
senkit szóhoz nem hagyott jutni. Elmondta egy szusz alatt, hogy ma
délelőtt milyen óriási munkát végzett: tizenkét hirlap
szerkesztőségeit szaladgálta be, kellő informácziókat hagyva hátra;
egyebekről is gondoskodott, a mi ilyen barbár országban nehezen
megy; másutt ez mind magától kinálkozik.</p>
<p>Ez alkalommal az ebédnél a hölgyek letevén a kalapokat,
Hesperist is láthattam fátyol nélkül. Bizony nagyon megsoványkodott
a jó teremtés. S a sovány nőknél a féltékenység a nyak-inak
merevségében nyilatkozik.</p>
<p>Ej haj!… de kár megvénülni.</p>
<p>… Denique az esteli konczert fényesen sikerült. A vigadó
megtelt. Jelen voltak a főváros celebritásai. Ott volt Rózsavölgyi
és Társa is. A fiatalság kitett magáért; volt <span class=
"pagenum"><a name="Page_242" id="Page_242">-242-</a></span> taps és
eléhivás elég; kivált midőn a diva a cavatinák után rágyujtott egy
magyar népdalra: «Ugyan édes komám asszony, Mért kend olyan sovány
asszony? Hogy tudott így elfogyni? Lám én milyen kövér vagyok, Mint
a háj, majd elolvadok, Ebben a nagy melegben». – Ezzel a magyarok
tökéletesen le voltak főzve.</p>
<p>Kapott a diva nagyszámu bukétokat és koszorukat és azután egy
lantot csupa kaméliákból, azután meg egy virágkosarat rózsákból,
meg egy életnagyságú hattyut csupa tubarózsából kiformálva; végül
egy diadalszekeret, mely elé fehér galambok voltak fogva. A bámuló
közönség közt az a hírszellő járt, hogy mindezen nagyszerű
ajándékokról egy titokban maradni kivánó mæcenás gondoskodott. (Nem
mertem a tükör felé fordulni, nehogy föl találjam fedezni ezt a
rejtőzni kivánó anonimust.)</p>
<p>Annyi igaz, hogy én adtam – a feleségem kezébe – a diva által
igényelt fölléptidijat: egy lepedőt.<a name="FNanchor_7" id=
"FNanchor_7"></a><a href="#Footnote_7" class="fnanchor">7)</a></p>
<p>A nagy bankett alatt, a diva toasztjaira szolgáló pezsgőt is én
tartottam szerencsémnek kifizethetni.</p>
<p>Mondtam is a feleségemnek – másnap, – hogy remélem, a diva meg
van elégedve az eredménynyel.</p>
<p>Pálma a vállát vonogatta.</p>
<p>– Alig maradt neki valami belőle.</p>
<p>– Az ezer forint föllépti-dijból?</p>
<p>– Az imprezárió annyi mindent fölszámított neki.</p>
<p>– Ugyan miket?</p>
<p>– Hát a sok reklám; azok a virágok, hattyuk, lantok,
virágkosarak, azokat mind Bécsből hozták. Azután az itteni
hirlapok, a reczenziók, mind véres nagy pénzbe kerültek.</p>
<p>De már erre a szóra bennem is lobbot vetett a nemzeti
büszkeség.</p>
<p>– De már akkor szemtelenül hazudott az a svihák <span class=
"pagenum"><a name="Page_243" id="Page_243">-243-</a></span>
imprezárió. Magyar kritikust még nem vesztegettek meg soha. Ebben a
mi hirlapirodalmunk még szűz!</p>
<p>– Mosziő Antanfű azt mondta. A számlát is megmutatta
Angiolinának.</p>
<p>– Dobja a szeme közé a számlát a ficzkónak, magát meg dobja ki
az ajtón.</p>
<p>– Hiszen ő maga is szeretne már tőle megszabadulni, de nem
bir.</p>
<p>– No hát majd megszabadítom én a divát mosziő Kacsalábtól.</p>
<p>Könnyű volt azt elkövetnem.</p>
<p>Az irodám fiatal személyzete között mindig szokott lenni egy-két
poéta. Nem, mintha az én hivatalomnak lett volna szüksége a
poétákra, hanem inkább, mert a poétáknak volt szükségük az én
hivatalomra.</p>
<p>Hát biz a versírásból nehéz megélni a fiatal, kezdő tehetségnek;
kapóra jön mellé egy kis biztos alkalmazás valami fővárosi intézet
irodájában. Csaknem minden hitelintézetnek, biztosítónak,
iparvállalatnak van egy poétája, «levelező» czím alatt, a ki délig
korrespondencziákat üt nyélbe, délután meg verset, humoreszket,
szinbirálatot cselekszik.</p>
<p>Nálam épen volt kettő.</p>
<p>– No ti derék gavallérok vagytok! – ezzel a szóval ronték az
irodába – ti pesti hirlapirók! Hát mikor egy ilyen czelebritás, egy
honunk szülötte csillag a művészet egén leszáll a hazai földre, ti
azt levetkőztetitek ad peram et saccum.</p>
<p>– Ki meri azt mondani? – kiáltott egyszerre az én két poétám,
leugorva a levelezői srófos székről.</p>
<p>– Hát maga mosziő Antanfü. Ő maga!</p>
<p>Erre az én két poétám otthagyott kopirtintát, hektográfot,
szandarakát; ugrott a kalapjáért, futott ki az irodából.</p>
<p>Két óra alatt föllármáztak minden szerkesztőséget.</p>
<p>Két óra mulva hétrendbeli párbajra kihivás volt Entenfusz
<span class="pagenum"><a name="Page_244" id=
"Page_244">-244-</a></span> tisztelt barátomnak az asztalán, a
becsületükben megsértett fővárosi hirlaptudósítók részéről.</p>
<p>Entenfusz úr természetesen egyet sem fogadott el. Erre aztán a
fölingerelt múzsafiak galléron ragadták, odaczepelték Angiolina
d’Istria asszonyság szine elé, s ott kellett neki, tanuk
jelenlétében, polgári becsületére bevallani, hogy ő tőle magyar és
német-magyar budapesti hirlapiró se forintokban, se frankokban, se
dollárokban, se márkákban, se rubelekben, se sterlingekben, se
lirákban, se drachmákban egyetlen egy piczulát sem kapott, s az
egész elszámolása falzum! S ennek a korolláriumául kényszerítették
a művésznőtől e hamis czimen elharácsolt összeg azonnali
leszámítolására. Végül pedig vitték a vasutra, s a melyik vonat
legelőbb indult, arra felültették s ellódították innen Tarnopolba,
vagy hová?</p>
<p>No ettől az imprezáriótól hát alaposan megszabadítottam a
divát.</p>
<p>De vajjon nem volt-e neki egyebe is, mint imprezáriója?</p>
<p>Hüh, teringettét! Erre nem gondoltam.</p>
<p>Csak a fait accompli után kezdtem hátratekintgetni, hogy mi volt
ez?</p>
<p>Hisz én most megint valami nagy bolondságot míveltem.</p>
<p>Hát minek volt nekem beleavatkoznom egy világhirű
vándor-primadonna, meg az imprezáriója ügyébe? Mi közöm nekem ahoz,
hogy ők hogyan osztoznak meg a zsákmányukon?</p>
<p>Hogy azt a föllépési dijat én magam spendiroztam? Hát mi gondom
nekem arra a pénzre, a mit már kidobtam az ablakon?</p>
<p>Hogy nem tűrhettem el a magyar hirlapirók rágalmaztatását?</p>
<p>Ez is bolondság! Hát mi jót teszek én a magyar hirlapirókkal
azáltal, hogy elhiresztelem róluk: milyen megvesztegethetetlenek?
Hogy a dicséretet ingyen osztogatják? Ád valaki a magyar
hirlapirónak egy új kalapot – azért, hogy ő olyan becsületes?
<span class="pagenum"><a name="Page_245" id=
"Page_245">-245-</a></span></p>
<p>De a legnagyobb bolondság volt tőlem ennél a beavatkozásnál az a
ferde helyzet, a mibe saját magam kerültem Passiflorával
szemben.</p>
<p>Ez a drága hölgy most szentül azt hiszi, hogy én a Cicisbeoját
azért ugrattam el mellőle, mert féltékeny voltam rá. A tizenhat év
előtt kialudt láng újra föllobbanását látja benne.</p>
<p>Ezt a meggyőződését észrevehető módon engedi sejtetni velem.</p>
<p>A jótékony hangverseny után semmi előkészületet nem tesz a
továbbutazásra, nagyon jól érzi magát a házunknál, derült kedve
van, az egész társaságot elmulattatja. Maga kinálkozik
közreműködéssel jótékonyczélú hangversenyekben – minden föllépti
díj nélkül. Egyszerre meglepte a honleányi érzület. Szépnek találja
a fővárost, kedvesnek a közönséget, érdekli a nemzeti politika.</p>
<p>Már látom: ez nekem itt marad a nyakamon.</p>
<p>El voltam szánva, hogy védelmezni fogom magamat.</p>
<p>Nagyon sok dolgom lett egyszerre a házon kivül, alig találkoztam
naphosszant az asszonyokkal. Az a sok gyűlés!</p>
<p>Egyszer mégis sarokba szorított az Amarillis.</p>
<p>– Megálljon csak! Ne szaladjon még el az asztaltól. Ön jó lábon
áll a nemzeti szinház intendánsával, ugy-e?</p>
<p>Aha! Kezdődik már.</p>
<p>Parirozni akartam a prim-vágást egy fintával.</p>
<p>– Az az, hogy én a magam lábán jól állok; de az intendáns
biczczent.</p>
<p>– No no, uram! Ne utazzék ön kalauerekben; mert ott nagy
konkurrencziát talál maga előtt. Önnek nagy befolyása van a
szinházi igazgatóságra.</p>
<p>– Abból áll a befolyásom, hogy első emeleti páholyt tartok s a
bérletszüneteket is megváltom.</p>
<p>– Ön mindennap találkozik az intendánssal.</p>
<p>– A pikétasztalnál. Csak krajczárba pointjét. Hol ő nyer, hol
én; nem tartozunk egymásnak. <span class="pagenum"><a name=
"Page_246" id="Page_246">-246-</a></span></p>
<p>– Ön előhozhatná neki egyszer Angiolina ügyét.</p>
<p>– Ügyét? Hát van neki valami ügye?</p>
<p>– No igen. Elhatározta, hogy művészi tehetségeit ismét hazájának
fogja szentelni.</p>
<p>– Az nagyon szép tőle.</p>
<p>– Hisz ön ismeri Angiolina tehetségét.</p>
<p>– No de mennyire.</p>
<p>– Milyen regiszter! Milyen iskola! Mekkora repertoár! Milyen
trillák! És aztán az a művészi játék!</p>
<p>– Ez mind köztudomású dolog.</p>
<p>– Ilyen tehetséget kár volna elszalasztani.</p>
<p>– Kétségtelen.</p>
<p>– No hát fog ön szólni az intendánsnak Angiolina érdekében?</p>
<p>– Nem én.</p>
<p>Amarillis fölnézett a magasba, aztán az asztal alá, meg két
oldalt, mintha keresné azt, aki így szólt:</p>
<p>– Ön mondta ezt?</p>
<p>– Saját szájammal.</p>
<p>– Hogy ön Angiolinát nem fogja ajánlani az intendánsnak.</p>
<p>– Tudja, szent barátném, én szivesen előmozdítom az ajánlásommal
bármely fiatal tehetségnek a pályafutása kezdetét, protegálom is,
amíg a siker stádiumába el nem jut; de bevégzett művésznők
szenzálja nem akarok lenni; ha a hazai operához akar szerződni a
diva, ezt végezze a karmesterek útján. Ebbe én nem avatkozom.</p>
<p>Ezzel a szóval úgy megharagítottam Amarillist, hogy Adelphe
Philine fátyolába burkolta az arczát és ott hagyott.</p>
<p>De hát Adelphe Philine is mit avatkozik profán dolgokba, mint a
szinház?</p>
<p>Ez órától fogva azután Passiflora is olyan képet csinált, mikor
eléje kerültem, mintha ő is apáczafejedelemasszony volna.</p>
<p>De a többi asszonyok is mind éreztették velem a
szolidarításukat. <span class="pagenum"><a name="Page_247" id=
"Page_247">-247-</a></span> Még a feleségem is. Valóságos hideg
sugárzott ki belőle. Betegséget szimulált.</p>
<p>Hát ti engemet boycottirozni akartok.</p>
<p>No megálljatok!</p>
<p>Azt tettem, hogy hivatalos kiküldetést adattam magamnak –
Amszterdámba.</p>
<p>«Másutt is Edison napja süt!»</p>
<p>Ezt ugyan Shakespeare idejében úgy mondták, hogy «másutt is
Isten napja süt!»</p>
<p>De hiszen a bölcs Ben Akiba sem mondta volna, hogy «semmi új
sincs a nap alatt», ha ismerte volna a «villanyos napot». Az alatt
még sok új dolog terem.</p>
<p>Először utaztam egyedül, amióta feleséges vagyok.</p>
<p>De azért ennek ne szenteljünk új fejezetet.</p>
<p>Szégyenszemmel vallom meg: kaptam rajta, hogy a feleségem
gyöngélkedik.</p>
<p>Meg is vert érte az Isten!</p>
<p>Az útban olyan grippét szereztem magamnak, hogy amint haza
kerültem, rögtön ágynak estem; három hétig meg nem szabadultam
ettől az akczióképes nyavalyától, amelyben az embernek az összes
életczélja az orrában összpontosul, annak van alárendelve minden
egyéb életműszere. Gyomor, tüdő, szív, mind azt lesi, hogy mit mond
hozzá ő nagysága: az orr? Az ember mindig alhatnék és soha sem tud
aludni s úgy szeretné a fejét valakivel elcserélni.</p>
<p>A feleségem nagyszerű volt az ápolásban. De a többi hölgyek is
hűségesen segítettek neki. Vagy az egyik vagy a másik ült az ágyam
mellett. Mindegyik más meg másféle gyógykezelést kisértett meg
rajtam. Ahol fájt, ott megmassziroztak, sósborszeszszel
bedörzsöltek; a fülem dombjára spanyollégy flastromot ragasztottak;
az egész idő alatt ujságot nem olvashattam, mert a szemem fájt a
világosságtól; csak az asszonyi mendemondákból éltem. Különben sem
értettem volna belőle semmit. Buta voltam. Az eszem pauzált. Azt
tudtam, hogy «hatan» vannak. De <span class="pagenum"><a name=
"Page_248" id="Page_248">-248-</a></span> akárhogy számláltam, nem
tudtam reggeltől estig többet összehozni ötnél. Sorba szedtem a
neveiket: «Pálma, Amarillis, Iringo, Fritillária, Hesperis». Ki
lehet a hatodik, aki nincs itt? S miért nincs itt? Nem birtam
kiokoskodni.</p>
<p>Egyszer aztán a grippének is csak vége szakadt, a gyógyulás
abban jelentkezett, hogy megkivántam az ujságolvasást. Kezembe
adták a Vasárnapi Ujságot (ezt az én kedvencz lapomat, aminek
minden évfolyama itt áll bekötve a könyvtáramban!) Hát amint
fölnyitom, mit látnak benne a szemeim? Passiflora arczképét egész
féloldalon.</p>
<p>«Passiflora»! Ez a hatodik ni! Most már eszembe jutott a
neve.</p>
<p>A kép alá ugyan «Angiolina D’Istria» volt jegyezve.</p>
<p>Most már aztán arra is rájöttem, hogy miért nem látogatott meg a
betegségem alatt, ahogy a többi jó lelkek?</p>
<p>Azért, mert haragszik rám.</p>
<p>Haragszik rám, mert nem ajánlottam az intendánsnak a
szerződtetését.</p>
<p>Amint azonban a képhez csatolt életirását olvasni kezdtem,
mindjárt az elején ezen örvendetes hirrel találkoztam: «Angiolina
D’Istria» világszerte ismert művésznőt sikerült az intendaturának a
magyar dalszinház számára előnyös föltételek mellett
szerződtetni.</p>
<p>No hát! Megvan! Szivem, mi kell még?</p>
<p>Épen Amarillis volt a virrasztóm.</p>
<p>Mutattam neki a képet, nagy diadalommal.</p>
<p>Nem volt tőle meglepetve.</p>
<p>– No hát Angiolina D’Istria szerződtetve van az itteni
operában.</p>
<p>– Igen, – mondá nagyon fanyar képpel.</p>
<p>– A saját tehetségeiért, az én ajánlgatásom nélkül.</p>
<p>– Az ám.</p>
<p>– Akkor hát nincs neki oka többé rám neheztelni.</p>
<p>– De nagy oka van. Mert ha ön puszirozta volna a szerződtetését
az intendánsnál, akkor az intendáns fogadta volna el az Angiolina
föltételeit: héthavi szereplés, háromhavi <span class=
"pagenum"><a name="Page_249" id="Page_249">-249-</a></span>
szabadság, négy föllépés havonkint, azontul külön föllépti díj,
tizezer forint gázsi, – míg ellenben az ön segítsége elmaradván,
Angiolina volt kénytelen elfogadni az intendáns föltételeit:
kilencz havi szereplés, egyhavi szabadság, nyolcz fellépés
havonkint, négyezer forint gázsi, annak is fele játékdíj, ami
levonatik, ha a föllépés az ő hibájából elmarad. – Hát ez a
külömbség a dologban, uram. Érti ön?</p>
<p>Hogyne érteném? Tehát nekem kellett volna az archimedesi
csavarnak lennem, aki az intendánst rákényszeríti az előnyösebb
szerződésre.</p>
<p>És ezt Amarillis egészen összeférhetőnek tartotta az ethikával.
Épen úgy, mint szent Krispin a lopott bőrből csizmavarrást
mezítlábas emberek számára.</p>
<p>Azt már most a grippés fejemmel is megértettem, hogy emiatt
bizony Passiflorának van oka rám neheztelni.</p>
<p>De annak az okát nem birtam kitalálni, hogy miért fogadott el
egy világhirü művésznő, aki egy hangversenyi föllépteért ezer
forintot kap, egy négyezer forintos szerződést háromnegyedévre? Ez
még sublimior mathesis volt az én beteg agyamnak.</p>
<p>Pár nap mulva aztán, hogy a fejem is tisztább lett, napilapokat
is kezdtem olvasgatni, rábukkantam a szinházi kritikák rovatában a
tudósításokra, melyek Angiolina D’Istria első szinpadi fölléptére
vonatkoznak. Hát biz ezek nagyon langymelegek voltak. Nem olyan
tüzesek, mint a konczertreferádák.</p>
<p>Még megjegyzéseket is tettek holmi elkopott középhangokról. Nem
volt már itt mosziö Antanfü, a ki szuggrálja a lelkesedést.</p>
<p>Hogy azt elugrattam a művésznőtől, az már csakugyan az én
bűnöm.</p>
<p>De még nagyobb az, hogy Entenfusz úr hivatala ekként vakancziába
kerülvén, azt nem siettem betölteni.</p>
<p>Ez a mea maxima culpa.</p>
<p>… Amíg a grippém tartott, a sok konfuzus álom között
<span class="pagenum"><a name="Page_250" id=
"Page_250">-250-</a></span> azok a vizióim is voltak, hogy én
vagyok az Entenfusz. De megizzadtam bele!</p>
<p>Soha többet, csak most kigyógyuljak valahogy!</p>
<p>… Aztán utoljára mégis csak meglátogatott Passiflora, s úgy
tett, mintha nagyon örülne a fölgyógyulásomnak.</p>
<p>Vajjon mit forralhat ellenem?</p>
<h3>NACHTIGALLNÉ ASSZONY.</h3>
<p>Régóta hallottam én ezt a nevet emlegetni a házunknál, de nem
sokat ügyeltem rá.</p>
<p>Gyakran, mikor egyedül voltunk a feleségemmel, jött az inas,
vagy a szobaleány jelenteni.</p>
<p>– A Nachtigallné van itt.</p>
<p>– Vezesd az öltözőmbe.</p>
<p>Néha az is megtörtént, hogy a feleségem ilyenkor távoztában
azzal vett búcsút tőlem, hogy «adj egy ötvenest: majd elsőben
beszámoljuk». Amiből azt sejthettem, hogy Nachtigallné asszony is
egyike azoknak a házi szellemeknek, akik nélkül a feleségem nem tud
meglenni.</p>
<p>Pálma soha sem vásárolt semmit a boltokból, mindent a házalók
útján szerzett be. Az igaz, hogy olyan szenvedélyei voltak, amiket
a boltosok nem tudtak volna kielégíteni. Mindenben az antikot
kereste. Még az öltözeteinek a kelméi is vagy a renaissance, vagy
legalább a directoire korból valók voltak. Hát én ebbe nem szóltam
bele; nem értettem hozzá. Az antik históriák nekem magamnak is
tetszenek. Például a tajtékpipák. Egy Apafi fejedelem korabeli
buzogányért is képes vagyok áldozatot hozni; kiváltképen, ha még az
azzal kiporolandó selyemtóga is kapható volna, (a benne levő
fürmenderrel együtt).</p>
<p>Hát mikor már annyira helyreépültem a bajomból, hogy a fekete
kávét a karosszékben költhettem el, a nőm segédkezése mellett: jön
az inas jelenteni a Nachtigallnét. A feleségem azt mondja neki:
vezesse ide, ezúttal az <span class="pagenum"><a name="Page_251"
id="Page_251">-251-</a></span> uramnak hoz valamit. Nekem megsugta:
«igazi Attila aranypénzeket».</p>
<p>Igazi Attila aranypénzeket! Ez nagyszerű!</p>
<p>Lábbadozó betegeknek így szoktak kedélyemelő meglepetéseket
szerezni.</p>
<p>Hol van az a Nachtigallné azokkal az Attila aranyakkal?</p>
<p>Az Attila aranyak azonban korántsem leptek meg annyira, mint
maga a velük kereskedő Nachtigallné.</p>
<p>Hisz ez is egy antik.</p>
<p>– Nini! Hát maga az Mirrha!</p>
<p>A Nachtigallné az én königgraeczi zsidóleány ideálom volt.</p>
<p>Pálma erről sem tudott semmit.</p>
<p>Azzal odaültette közénk a házalónét s elmondatta vele az
élettörténetét, amiből én is értesültem Mirrha sorsfordulatairól. Ő
férjhez ment egy börzeágenshez, a férje elköltözött Amerikába, az
atyja meghalt; az antikvárüzlet ő rá maradt, a miből ő nagynehezen
tudott megélni, míg végre a mennyei gondviselés eléje hozta ezt a
boldogtalanok őrző angyalát, az áldott Adelphe Philine
fejedelemasszonyt, aki őt rábeszélte, hogy tegye át az egész
antikvár-üzletét Budapestre; azóta igen jól mennek a dolgai.</p>
<p>Ebből aztán megtudtam, hogy még Mirrhát is Amarillis vezette a
nyomomba. No most már együtt vannak mind a hatan!</p>
<h3>BARACSKAINÉ ASSZONYSÁG.</h3>
<p>Még eddig semmi baj sincs.</p>
<p>Hát mi kárt tehetnek mind a hatan?</p>
<p>A multakra senki sem féltékeny.</p>
<p>Azaz, hogy nem jól mondtam, hogy senki sem; csak az én feleségem
az, aki nem féltékeny.</p>
<p>Bizonyosan informálva van már. Mert, hogy amit hat asszony tud
egy férjről, azt a hetedik, a feleség meg ne tudja, az ellenkezik
az akusztika törvényeivel. <span class="pagenum"><a name="Page_252"
id="Page_252">-252-</a></span></p>
<p>Ő nem csinál belőle semmit; összegyüjti őket maga körül,
traktálja, ozsonnáztatja őket, a szakácsnét ajándékkal tartja, a
zsidóasszonytól vásárol, a többiek kedvéért zsur fikszeket ád;
nekem csak a férfiakról kell gondoskodnom, asszony van elég.</p>
<p>Azt hiszem, hogy a feleségem épenséggel parádézik velük. Ahogy
más delnő fölrakja az antik ékszereit, a régi brüsszeli csipkéit,
úgy rakja föl az én feleségem magára a praehistorikus
vetélytársnőit. (Vagy ha jobban tetszik a klasszikus hasonlat,
ahogy a Grakkhusok anyja mondá a fiaira: «ezek az én
klenodiumaim».)</p>
<p>Aztán – van egy nagy igazság, amit nem hiszem, hogy a glosszák
és kszéniák irói előlem elragadtak volna s ez az, hogy «idő
jártával fiatalabbak nem leszünk». (Nem szedeted kurzivval ezt a
remek mondást? – Legalább tedd macskakörmök közé.)</p>
<p>No hát így folyt az én életem kedélyesen és unalmasan a maga
egyenes vágányában.</p>
<p>Egy napon egy erősen összegyürt levelet kapok hordárkézből, mely
nem volt borítékba téve, hanem csak úgy összehajtva és
lepecsételve.</p>
<p>«Tekintetes úr!»</p>
<p>(Ez még nem tudja, hogy Budapesten, aki nem méltóságos úr, vagy
kegyelmes úr, az mind nagyságos úr.)</p>
<p>«Alólirott asszonyság sziveskedem tekintetes uraságodat
meginstálni, hogy engemet bátorkodjék meglátogatni a szállásomon,
igen sürgetős ügyben, amit lesz szerencséje általam azonnal
megismerni. Pénz nem kéretik, nehogy azt tessék gondolni. Lakásom
medve-utcza 16. szám, földszint, (mivelhogy a lábaim rosszak) nro 6
ajtó. – Jóakaró szolgája özvegy néhai Baracskai Lászlóné, akire
tetszik jól emlékezni.</p>
<p>«Baracskai Lászlóné?»</p>
<p>Dehogy tetszik jól emlékeznem erre a névre.</p>
<p>Úgy rémlik, mintha valaha, az ősidőkben, hallottam, vagy
olvastam volna ilyenforma névről valamit; de hogy <span class=
"pagenum"><a name="Page_253" id="Page_253">-253-</a></span> hol,
mikor és mit, arról még csak sejtelmem sem volt.</p>
<p>Melyik korszakból kerül ez elő?</p>
<p>Olyan kategórikus meghívás volt, hogy nem birtam neki
ellenállani. Ebéd után, amint a kanalat letettem a kezemből,
siettem az ismerős fiakkeremet fölkeresni. Tudja-e hol van a
medve-utcza? Hogy ne tudná? Ott van egy budai külvárosnak a szélén.
Hanem fiakkerrel nem lehet belemenni, mert zsák-utcza s megfordulni
nem lehet benne.</p>
<p>Odahajtattam hát, a meddig lehetett, odább gyalog.</p>
<p>Aféle kis kapásház volt, aminek két szobája van utczára, a kapu
által elválasztva; az egyikben a gazda lakik, a másikat kiadják
bérbe.</p>
<p>Az udvaron épen szapulással, ruhateregetéssel foglalkoztak.</p>
<p>– Itten lakik Baracskainé asszonyság? – kérdém a mosóhölgyek
legtekintélyesebbikétől.</p>
<p>Az a könyökével mutatott (a két kezével épen a nedves ruhát
csavarta), hogy melyik ajtón kopogtassak.</p>
<p>A kopogtatásra fölnyilt az ajtó egy kissé. Az ajtónyiláson át
valami fiatal leányarczot pillantottam meg egy perczre, mely
azonban rögtön eltünt; az ajtót félig nyitva hagyva előttem.</p>
<p>Még egyszer kopogtattam, megvártam, míg egy hang azt mondta:
szabad, azzal beléptem.</p>
<p>Olyan tisztességes tabáni házikó tiszta szobája volt az. (A
gazda valószinüleg kapás, ez még a filokszéra előtt volt, a
gazdaasszony pedig mosónő). A kanapé fölött tükör rámájába dugott
szentelt bárkával, mellette paraszt majolika szent képek.</p>
<p>Az asztal mellett volt egy szalmafonatos karszék, abban ült egy
éltes asszonyság; viselete, különösen fejkötője elárulta a római
nőt (kálvinista rómait). Lábai egy nagy zsámolyra voltak
fölrakva.</p>
<p>Körülnéztem; rajta kivül senkit sem láttam a szobában.</p>
<p>A szögletben volt egy nagy zöld cserépkályha, mély, <span class=
"pagenum"><a name="Page_254" id="Page_254">-254-</a></span> fiókos
koczkákkal, kávémelegítő tűzhelylyel, aminőket csak a veszprémi
vásáron kaphatni.</p>
<p>– Baracskainé asszonyságot keresem, – adám elő megjelenésem
okát.</p>
<p>– Én vagyok az, lelkem galambom, legyen szerencséje közelebb
jönni. Tessék helyet foglalni ott a széken. Én mindjárt ráismertem
az arczképéről, aki nálunk megvan.</p>
<p>Azt hittem, hogy valami csalóval van dolgom.</p>
<p>– Nem nagyasszony, az én arczképem nem lehet az ön birtokában;
mert én elvből sohasem fotografáltattam le magamat, se a képes
lapok nem közölték a képemet soha.</p>
<p>A nagyasszony kettőt legyintett a kövér tenyerével, nagyot
hunyorítva.</p>
<p>– Nem is aféle mai világbeli húsz krajczáros potograpia az,
lelkem adta teremtette galambom, hanem egy valóságos piktura; alá
van irva a neve is; maga festette aztat tükörből. Igaz, hogy
régecskén volt. De azért még most is hasonlatos.</p>
<p>Tyhü, teringettét! Most virrad meg egyszerre az agyamban! Tudom
már, hogy ki ez a Baracskainé asszonyság? Az én tükörből festett
képem!</p>
<p>Véletlenül a szemben levő tükörbe pillanték, s abból épen oda
láttam a zöldkályha mögötti sutba. Az imént megpillantott ifjabb
hölgyalak rejtőzött oda, hiányos toaletjét, melyben megleptem,
kiegészíteni.</p>
<p>– Ott van biz ez az arczkép nálam, – folytatá a nagyasszony, –
maga az hagyta ottan, akinek a számára tetszett pingálni emlékül.
Nagy becsületben tartjuk. A kis leány is. No gyere elő onnan a
sutból, kis leány.</p>
<p>Erre aztán, kissé durczás toppantással előlépett rejtekéből a
kis leány.</p>
<p>Igazán kis leány volt; csupa gyermekes félszegség, negédesség,
naivság, szemérem, aminőt csak egy két esztendős kis leánytól
lehetne betanulni; nem lepett volna meg, ha azon kezdi, hogy
«csecse baba – bebe bácsi – dádá». <span class="pagenum"><a name=
"Page_255" id="Page_255">-255-</a></span></p>
<p>Külömben magasra felnőtt karcsu alak volt, szépen fejlődött
idomokkal; arcza hamvas piros, ajkai teltek, haja két tekercsbe
fonva, le volt eresztve, sötétszőke, egy kis aranyveres csillámmal.
Különösen szép homloka volt, s nem volt takargatva mesterséges
frufrukkal.</p>
<p>– No nézze! Hát itt van a Viola!</p>
<p>(Ah! A Viola! Csakugyan! Ilyen virágnevet hallottam már
valaha.)</p>
<p>– Ugy-e, hogy megnőtt! Hja bizony megnő a leány, ha az ágy alá
dugják is. István király napján mult tizenhat esztendős. No hát
csókolj kezet a nagyságos úrnak.</p>
<p>A leány vonakodott azt megtenni. Én protestáltam.</p>
<p>– Leány nem csókol kezet férfinak soha. Szorítson velem kezet s
aztán üljön ide mellém, Viola.</p>
<p>A leány eltakarta az arczát.</p>
<p>– No azért nincs mit elpirulni, hogy egy idegen úr a neveden
szólít. Ez az úr a te jóltevőd, akinek köszönhetsz mindent. Még azt
is, hogy ilyen szép ruhád van. Ő neked atyád helyett atyád volt,
születésed (azaz, hogy kereszteltetésed óta). Azért szeretheted ezt
az urat, úgy, mint az édes atyádat. Óh én jól tudok mindent; nekem
annak idejében elmondtak mindent. (Ezt az utóbbi mondatot egészen
hozzám intézte a nagyasszony, a fél szemével bizalmasan
hunyorítva.)</p>
<p>– Hát bizony csak megnőtt ez a leány az idők jártával, hála a
nagyságos úr kegyes gondoskodásának. Minden hónap primáján ott volt
az asztalomon a havi dáczia, ahogy dukált; semmi fogyatkozás nem
volt. S én abból fölneveltem a leányt, tisztességesen, iskolába
járattam, kitaníttattam. Tud varrni, himezni, sütni, főzni, úgy
mint egy kisasszony. Mutasd csak azt a csipkekrézlit a nyakadon.
Azt a csipkét is maga csinálta.</p>
<p>Én nem maradtam adós bámulatom kifejezésével.</p>
<p>– Hanem hát nem locsogni-fecsegni jöttem én föl ide olyan nagy
messzeségből, hanem egyenesen a Violának a sorsa miatt; azt
valahogyan dülőre kell vinni. A leány <span class=
"pagenum"><a name="Page_256" id="Page_256">-256-</a></span> már
tizenhat esztendős, én pedig már öreg test vagyok, a lábaimban csúz
van, én nem hordhatom a leányt a világba, ahogy szokás, magában
pedig csak nem szaladgálhat egy ilyen nagy leány.</p>
<p>Most valamit készült velem közölni a nagyasszony, amit a
leánynak nem kellett meghallani.</p>
<p>– Eredj csak, kis leányom, fogd azt a vizes palaczkot, hozz bele
friss vizet. A nagyságos úr szomjas. Jól kihúzd a kutat, hogy friss
legyen a víz. Be ne locskold a czipődet.</p>
<p>Alig húzta ki a lábát a leány a szobából, a nagyasszony fülbe
súgva mondá:</p>
<p>– A leány művésznő akar lenni. Ha ellenzem, elszökik. Hát inkább
úgy teszek, mint Aranyi professzor uram tett az ablakkal, nehogy a
macska törje ki, hát inkább maga ütötte ki a botjával. Fölhoztam a
leányt Pestre. Eddig én neveltem hűségesen; nevelje már most
tovább, akinek nagyobb jussa van hozzá. Vagy az eddigi jóltevője,
vagy a vérszerinti édes apja. Annak is tudom ám én a nevét. Nekem
mindent elmondott az illető annak idejében.</p>
<p>(Az illető!)</p>
<p>– Csak egy szót, nagyasszony, a míg magunk vagyunk. Ismeri ez a
leány az anyját?</p>
<p>– Nem tud ez róla semmit. Az anyja nem kérdezősködött róla soha.
Úgy elfelejtette, mintha nem is volna. De csak egy születésnapi
ajándékot, csak egy kis fülbevalót sem küldött a leányának soha.
Csak egy kis hajas babát, vagy egy szalagot a hajába, a miről
ráemlékezzék. Soha. Aztán én sem irtam neki a leányáról soha. Nem
is hiszem, hogy örült volna neki. Hiszen még a becsületes magyar
nevét is elfordította taliánra, hogy a leánya még a matrikula után
se találjon a nyomára. A Viola azt hiszi az anyjáról, hogy meghótt.
Meg is hótt az ránézve valósággal. Nem is vinne rá a lélek, hogy az
anyjához vigyem a leányt, inkább az apját keresem föl vele.</p>
<p>– No oda meg épen ne vigye. (Az kellene most csak épen a szegény
Nikkel kopasz fejének!) <span class="pagenum"><a name="Page_257"
id="Page_257">-257-</a></span></p>
<p>– Hát akkor?…</p>
<p>– No majd gondoljunk ki valamit.</p>
<h3>VIOLA.</h3>
<p>A leány visszajött a friss vizzel, töltött belőle egy pohárba s
megkinált vele, én megittam. (Ejh, de régen ittam vizet szép leány
kinálatára.)</p>
<p>Egészen gyereknek látszott a viselkedésében; az a félénken
tolakodó mórikálás, azok az ügyetlen balogsüti mozdulatok, mint aki
most került ki az elemi iskolából. A szemeit még nem mutatta
meg.</p>
<p>– No csak ne féljen tőlem kis leány. Én nem vagyok zsettatóre,
nem verem meg a rossz szemeimmel a kis leányokat.</p>
<p>– Óh, mi attól nem is félünk, – felelt meg a leány helyett a
nagyasszony – attól, aki a szemével megver, akit minálunk
prikulicsnak hínak. Mink nem vagyunk babonásak, mert mink
kálvinisták vagyunk. Amint én azt látom, hogy valaki megverte a
szemével a leányt, azonnal azt teszem, hogy eleven szénnel vizet
oltok, abban megmosdatom a leánynak az arczát s azzal meg van törve
a babona.</p>
<p>Viola ez alatt abban mesterkedett, hogy a kötényének a két
szalagját a legbonyolultabb csomóvá bogozta össze.</p>
<p>– Hát figyeljen csak rám, kis leány, a jó nagynéni azt tudatta
velem, hogy maga a művészi pályára szándékozik lépni. Úgy
van-e?</p>
<p>A kis leány aztán azt tüzte ki feladatául, hogy az
összeczorkázott kötényszalagokat megint szétbontogassa s csak úgy
összefogott szájjal felelt rá: «Igen».</p>
<p>– De hát annak, aki művésznő akar lenni, nagyon sokat kell ám
tanulni.</p>
<p>– Tudom. (Ezt már hangosabban mondá.)</p>
<p>– De hát van magának tehetsége a művészethez?</p>
<p>– Van. (Ennél a szónál fölnyitotta a szemét. A szemében volt a
neve: igazi viola. S bátran a szemembe nézett; <span class=
"pagenum"><a name="Page_258" id="Page_258">-258-</a></span> a
kötényszalagnak is békét hagyott, öntudatosan fölemelte a
fejét.)</p>
<p>– Van önnek szép hangja?</p>
<p>– Nincs. A hangom gyönge és hamis.</p>
<p>– Tehát énekesnő nem lehet. Azonban a szavaló művészethez is
megkivántatik a terjedelmes hang.</p>
<p>– De én nem akarok színművésznő lenni.</p>
<p>– Hát mi?</p>
<p>– Hanem zeneművésznő.</p>
<p>– Ah! Úgy? – Én a tíz ujammal mutattam valamit az asztalon.</p>
<p>– Nem! Nem zongora-kalapáló.</p>
<p>Aztán más pantomiát jeleztem.</p>
<p>– Nem is hegedű-reszelő.</p>
<p>– Tán csak nem…?</p>
<p>– De igen; nekem a violoncellóhoz van tehetségem.</p>
<p>– S honnan tudja azt?</p>
<p>– Tanultam egy évig; a kollegiumi zenekarban volt egy theologus
diák, hires cellista; attul vettem leczkéket. Kottábul a vista
játszom; de hallás után is eljátszom akármit.</p>
<p>Nekem úgy tetszett, hogy emelkedik velem a szék. Átkozott
violoncelló! Hát nem elég volt egyszer?</p>
<p>– A bizony lelkemadta teremtette galambom, – erősíté a
nagyasszony, olyat csapva kövér tenyerével a czombomra, hogy csak
úgy csattant. – Úgy játszik ez a leány a brúgón, mint egy valóságos
czigány. Ha az ember behunyja a szemét, azt hiszi, hogy a
Csicsa.</p>
<p>No ez nevezetes reproduktió a fátumtól! Ha az emberrel valami
nagy bolondság történik az életben, rá kellene irni a hátára: «Gare
au contrefait!» Tilos az utánzás.</p>
<p>Az pedig logikai következetesség a fátumtól, ha már ezt az
utánzást elkövette, hogy még egy cellovirtuóznét hozzon a világra;
azt egyenesen az én szárnyaim alá vezesse, mert hiszen én vagyok
épen az a protektor, aki <span class="pagenum"><a name="Page_259"
id="Page_259">-259-</a></span> a miniszternél kieszközöltem, hogy
Nro I-nek adja meg az engedélyt zenetanműhely fölállítására. Ha van
egy csellót játszó leány a világon, annak okvetlenül én vagyok a
védszentje, mint a tűzoltóknak Szent Flórián, a vinczelléreknek
Orbán.</p>
<p>– Jól van, – mondám a leánynak. – Majd holnap próbát teszünk
Viola kisasszonynyal a direktornénál.</p>
<p>– Hát hiszen azért is fáradtunk ide, – mondá a nagyasszony.</p>
<p>– Majd én elviszem magukat oda reggel nyolcz órakor; mert később
a rendes leczkeórák folynak.</p>
<p>– Legyen szerencséje.</p>
<p>– Hanem maguknak át kell költözni Pestre, egy rendes
vendéglőbe.</p>
<p>– Jaj lelkem, galambom, nem tudok ám én grádicson fölmászni,
ezekkel a nohikkal. (Népies elnevezése a lábaknak.)</p>
<p>– Menjenek a Hungáriába; ott van lift, amin fölhúzzák az
embert.</p>
<p>– Tyhü, dehogy merek én ráülni egy olyan pokolmasinára, akin
élve szállítják az embert a mennyországba.</p>
<p>– Hát hiszen a nagyasszony kálvinista, aki nem fél a babonától.
Tegyen úgy, ahogy én szoktam, mikor a fölhuzóba belépek. Nyomjon
egy piczulát annak az ördöngős ficzkónak a markába, aki a gépet
iszkurálja: meglátja, hogy semmi baja sem történik. Aztán a
vendéglői költségekre adok magának egy kis pénzt, no meg
bérkocsira, hogy a nohikat ne fáraszsza. A kisasszonynak is kell
egy új ruhát venni; kapni készen; meg kalapot és kesztyüt,
napernyőt.</p>
<p>Azzal a kezébe nyomtam egy száz forintost.</p>
<h3>AZ ELSŐ SZÁZ FORINT.</h3>
<p>Baracskainé asszonyság, mikor a százas bankót a kezébe nyomtam,
közel volt hozzá, hogy azt a szimbolisztikus <span class=
"pagenum"><a name="Page_260" id="Page_260">-260-</a></span>
ráköpködéssel üdvözölje; mert igaz, hogy a kálvinisták nem
babonásak, de azért megteszik azt, hogy mikor valami első pénz
kerül a markukba, úgy tesznek, mintha megköpködnék «fthü-thü» s
magukban mondják: «apád, anyád idejöjjön».</p>
<p>A leány azonban kerekre fölnyitotta a szemeit, amint a százast
meglátta (eddig csak hiréből ismerte), az arcza egyszerre lángvörös
lett, gyors mozdulattal kikapta azt a nagyasszony kezéből s
visszaadta nekem, aztán a két tenyerével eltakarta az arczát.</p>
<p>– Ugyan, ugyan, te bohó leány – zsémbelt rá a nagyasszony.</p>
<p>Én pedig megfogtam a két kezét s kényszerítém azokat elpirult
arczának elhagyására.</p>
<p>– Ne értsen félre, kedves Viola. Maga egy ártatlan gyermek.
Tőlem orczapirulás nélkül elfogadhat mindent. Én az ön atyjának
testilelki jó barátja vagyok. Ő az én életemet mentette meg egykor
a bizonyos halálból. Még annál többet is tett velem. A becsületemet
óvta meg. Hogy mi módon, azt én magának meg nem magyarázhatom. (Nem
ám, azt csak nem mondhatom el neki, hogy «megóvott attól a
szégyentől, hogy a te mamádat nőül vegyem».) Ezért én ő neki
holtomig lekötelezettje maradok s csak egy nehéz adósságomat rovom
le, amidőn egyetlen gyermekének sorsáról gondoskodom. Eddig is
tettem azt, s ha a próba sikerülni fog holnap, azontul még nagyobb
mértékben tenni fogom. S az én nekem nem lesz áldozat és kegyedet
semmi háládatosságra nem kötelezi irántam.</p>
<p>Azzal visszacsúsztattam a ruhájának a fodrai közé a százast.
Engedte.</p>
<p>(S eközben eszedbe jutott az automat, akinek egy négy
krajczárost dugnak a szájába s arra kiugrik belőle egy skatulya
gyufa).</p>
<p>Ej, ej! De rossz nyelve van az ilyen inkarnátus pszikológusnak!
<span class="pagenum"><a name="Page_261" id=
"Page_261">-261-</a></span></p>
<p>Másnap fiakkerrel mentem a Hungáriába.</p>
<p>Csakugyan tudtak valahol egy földszinti szobát adni a
nagyasszonynak, ahová nem kellett pokolgépen repülni.</p>
<p>Violának már új ruhája volt, amit nekem dicsekedve mutatott be.
Az árát is megmondta, csak huszonhét forint volt.</p>
<p>A nagyasszonyt is elvittem Violával együtt a zeneiskoláig.
Fritillária (már én csak maradok ennél a névnél) a harmadik
emeleten lakott, ahová Baracskainé a Szent Dávid hegedüjeért sem
volt hajlandó fölmászni; őt odalenn hagytuk a kocsiban.</p>
<p>Magam vezettem föl Violát a zenetanárnőhöz.</p>
<p>Az rögtön próbát tett vele. Előkeresett a számára egy gordonkát
s leültette a hangjegytámlány mellé. Legelőbb is a kezdetleges
skálatanulmányokat játszatta el vele hangjegyekből. Egy hibát sem
ejtett. Azután egy nehéz szonátát tett eléje. A leány azt is végig
játszotta a legnagyobb preczizióval. Utoljára fölszólította, hogy
játszszon valamit könyv nélkül, valami magyar melódiát. A leány
aztán elhúzta a Bihari kesergőjét, meg a «Szemembő könypatak
csereg» melódiáját, de annyi érzéssel és bámulatra méltó
technikával, hogy a tanárnő tapsolni kezdett neki.</p>
<p>– Igazán rendkivüli tehetsége van a kisasszonynak – mondá
gratuláló kézszorítással fordulva hozzám. – Első rendű
talentum.</p>
<p>– No hát! Elsőrendű talentumokat protegálni nemcsak jogunk, de
kötelességünk.</p>
<p>Én megegyeztem a tanárnővel a leczkék díjában; holnaputántól
kezdődik a rendes oktatás. Tetszik tudni, a mai és holnapi nap
eltelik a szállás kereséssel.</p>
<p>Mert egy gordonkatanuló kisasszony számára nem olyan könnyű
szállást találni a fővárosban.</p>
<p>Annak olyan elszigetelt lakás kell, ahol ő sem alkalmatlankodik
a skála-tanulmányaival se a mellette, se a fölötte, se az alatta
lakóknak; de viszont azok sem zavarják <span class=
"pagenum"><a name="Page_262" id="Page_262">-262-</a></span> őt
zongorával, énekszóval, lármás foglalkozással. Ilyen alkalmatos
helyiséget csak a külvárosok valamelyikében lehetett kapni; két
szoba, egy konyha, kettős kijárással. Az természetesen mind
butorozatlan volt. Tehát butorokat is kellett bele szerezni
egyszerüeket, de mégis elegánsakat; aztán meg konyha edényt. (Az
első százast követte az ötödik, meg a hatodik.)</p>
<p>A leány csak egyre bámult; kiváncsi volt, de nem értett semmit.
Annál szivesebben rendezkedett a nagyasszony.</p>
<p>Én röviden iparkodtam a helyzetemet tisztázni.</p>
<p>– Kedves Viola. Ez lesz önnek a szállása. A házbért kifizettem
előre egész évre. Kegyed kap tőlem élelmezésre havonkint száz
forintot, mind addig, amíg a művészete jövedelmezővé lesz. Abból
kijöhet, még ruházatra is marad. Vettem önnek egy gordonkát, meg
egy varrógépet. Azokkal fölváltva foglalkozhatik. A jó nagynéni
lesz olyan kegyes, hogy felügyel kegyedre.</p>
<p>– Jaj, lelkemadta teremtette galambom, – szólt közbe a
nagyasszony, saját térdeit ütögetve a tenyereivel. – Én bizony nem
lehetek olyan kegyes, hogy itt maradjak leányőrzőnek; mert én nekem
otthon gazdaságom van, amit nem hagyhatok ebadóba; nekem haza kell
utaznom. Hanem van énnekem egy régi hűséges cselédem, a jó Magda;
majd azt leküldöm a Violának, ő volt a dajkája kicsiny korában;
ezután is hűségesen fogja őt szolgálni. Egy kicsit süket szegényke,
de külömben áldott jó teremtés.</p>
<p>– No hát – úgy is jól lesz.</p>
<h3>PIA FRAUS.</h3>
<p>«Pia fraus»-nak nevezzük az olyan szelidebb fajta csalást, mely
egy valakinek hasznára szolgál, anélkül, hogy más valakinek kárt
okozna.</p>
<p>Idáig hát megvolnánk. Viola fölfedezve, Viola elhelyezve.</p>
<p>De mit szólnak majd ehez odahaza? A semmisítő törvényszék?
<span class="pagenum"><a name="Page_263" id=
"Page_263">-263-</a></span> A septemfœminalis tabula! Ez az igazi
hétszemélyes törvényszék.</p>
<p>Annyi bizonyos, hogy amely napnak a reggelén én Violát
bevezettem Fritillária zeneiskolájába, annak a napnak az öt órai
thea-uzsonnáján ezt ki fogja hirdetni Fritillária asszony urbi et
orbi.</p>
<p>Innen csak az egyenes út vezet ki. Még ugyanaz nap az ebédnél
saját magam elmondok mindent a feleségemnek, ami igaz.</p>
<p>(Mindent? Te!)</p>
<p>No tudod, kilencz tizedrészt. Sokallod? Hát mondjunk tizenhét
huszadrészt. Hát hiszen mikor egy kulánsan fizető férj a
feleségének elmondja az igazat, magának is csak jár belőle
provizió.</p>
<p>Tehát a következőket:</p>
<p>1. Van egy jó barátom, kinek nagy hálával tartozom.</p>
<p>2. Annak van egy titokban nevelt leánya, titkolt viszonynak a
szülötte.</p>
<p>3. A leány egy jószivü nagynéne gondjai alatt nevelkedett
föl.</p>
<p>4. A nagynéne lábai rosszak, nem járhat velük.</p>
<p>5. A leány életmódja biztosítva van rendes pénzügyi művelet
által. A jóltevő neve eltitkolandó, állására és feleséges voltára
való tekintetből.</p>
<p>6. A leány művészi tehetségekkel van fölruházva. Fényes jövendő
várakozik reá.</p>
<p>7. A leány erényes, felügyelete szigoru.</p>
<p>8. Én bizvást apja lehetnék.</p>
<p>No hát olyan adat ez mind, amit el lehet hinni.</p>
<p>Pálma elfogadta azt en bloc, csak azt mondta, hogy szeretné azt
a leányt megismerni.</p>
<p>Biztosítottam felőle, hogy be fogja mutatni magát, mihelyt
rendben lesz.</p>
<p>Így aztán Pálma az öt órai theaozsonnán azzal vághatta ketté
Fritillária szenzácziós hirmondását, hogy «mindent tudok, a férjem
már elmondta». <span class="pagenum"><a name="Page_264" id=
"Page_264">-264-</a></span></p>
<p>Így szedik ki a kigyónak a méregfogait.</p>
<p>Az pedig, hogy Viola rendben lesz, azt jelentette, hogy amint a
régi dajkája megérkezik s elfoglalhatja a nagynéne helyét.</p>
<p>Én azonnal, amint Magda (így hitták a dadát) megérkezett,
hazabocsátám Baracskayné asszonyt, azzal a megvigasztalással, hogy
azok a bizonyos husz forintok, melyek a biztosító társaság által
eddigelé az asztalára havonkint leszámíttattak, ezentúl is meg
fognak ugyanott jelenni. Fogadja el eddigi hű ápolása jutalmául. A
Violának nem lesz már arra szüksége. Megértette a jó lélek s nagy
könyhullatások között elbúcsúzott.</p>
<p>Viola pedig beszegődtette a Magdát az én segítségemmel, amire
nagy szükség volt, mert a jámbor nagyot hallott. Különösen azt nem
akarta meghallani, mikor Viola tíz forint havi bért kinált neki;
hanem mikor én azt mondtam neki, hogy másik tizet én teszek hozzá,
azt meghallotta. Meg hogy a fát, vizet a házi szolga fogja hordani
a konyhára.</p>
<p>Az is tetszett neki, hogy egy öltözet új ruhát kapott
ajándékba.</p>
<p>Erre a díszes jelmezre azért volt szükség, hogy a látogatás
alkalmával, mint Viola kisérőnéje legyen bemutatható a
feleségemnél.</p>
<p>Én ugyan a feleségemet eleve informáltam, hogy a kedves nagynéne
lábai nem birják meg a lépcsőmászást; ő majd lenn fog maradni a
hintóban az alatt, amig én Violát fölvezetem; de Pálma humanus
lelkülete talált kedvezőbb megoldást. Odarendelt két hordárt egy
karosszékkel a kapuhoz s mikor mi megérkeztünk a bérkocsival (a
saját hintómon nem jártam Viola szállásáig), szépen kiemelték Magda
asszonyt, karra véve, beleültették a zsöllyébe s így szállították
föl a garádicson. Engedett magával mindent elkövetni.</p>
<p>A bemutatás megtörtént annak rende szerint. Pálma egyedül
fogadta a látogatókat, leültette őket a karszékbe; <span class=
"pagenum"><a name="Page_265" id="Page_265">-265-</a></span> nekem
is helyet mutatott. Avval kezdődött a benevolum.</p>
<p>– Baracskay Viola a neve?</p>
<p>– A nevelőanyám után. Valósággal az anyám nevét viselem; de azt
férjhezmenetelemig nem szabad használnom.</p>
<p>– Az atyjáról nem tud ön semmit?</p>
<p>– Azt tudom, hogy előkelő állásu hivatalnok és nős.</p>
<p>– Gondoskodtak önnek a megélhetéséről?</p>
<p>– Óh igen. Havonkint kapok életbiztosítási alapon száz forintot.
(No, itt esett egy kis korrektura az igazságon.) – Az elég szép.
Abból igen tisztességesen megélhet.</p>
<p>– Óh, én igen kevésből kijövök; a fölösleget félreteszem. Hogy
ha itt kitanultam az iskolát, Párisba kimehessek, tovább képeztetés
végett. (Második korrektura!)</p>
<p>Pálma intézett egynéhány kérdést Magdához is; amire azonban a
tisztelt hölgy állhatatos némasággal válaszólt.</p>
<p>– Elégségesnek találja ön – szólt végre Pálma a leányhoz – a
nagynénje felügyelését magára nézve?</p>
<p>– Még van azonkivül egy felügyelőm – szólt Viola, önérzetes
fejfölemeléssel. A – saját ambiczióm.</p>
<p>– Ah! a művészi ambiczió!</p>
<p>– Nem csak az – folytatá a leány. – Még más ambiczió is. Nekem
vágyam van társadalmi állást foglalhatni el. S ehez van jogosult
reményem. Ugyanaz a jóltevő kéz, mely napi szükségeimről
gondoskodott, szintén azon biztosító társaságnál huszezer forint
kelengyét kötelezett le a számomra férjhezmenetelem esetére. Én
tudom jól, hogy egy könnyelmü ballépéssel egy vagyont és egy
társadalmi állást dobnék el magamtól. – Ez a tudat az én
erényőröm.</p>
<p>Pálma úgy meg volt hatva ettől a szónoklattól, hogy a kezét
nyujtá a leánynak, amit az háromszor megcsókolt.</p>
<p>Én pedig meggyőződtem felőle, hogy az én védenczem nagy
szinművésznő.</p>
<p>Azzal Pálma elbocsátá a látogatóit, a hordárok ismét
<span class="pagenum"><a name="Page_266" id=
"Page_266">-266-</a></span> levitték karszékbe ültetve Magda
asszonyt a hintóig, én odáig vezettem Violát s elbucsuzásunkkor azt
sugám neki:</p>
<p>– Délután négy órakor meglátogatom.</p>
<hr class="tb" />
<p>Tehát volt már közöttünk valami közös. A közös hazugság. – Ez is
egy neme a liézonnak.</p>
<hr class="tb" />
<p>Pálma néhány nap múlva egy drága kerekes széket küldött a «nagy
néni»-nek, amin az, saját kezeivel hajtva a kereket, tehetett
nagyobb kirándulásokat az utczán. Eleinte Magda nem akart
hozzászokni ehez a furcsa járműhöz; hanem aztán Violával addig
biztattuk, míg kedvet kapot hozzá, hogy ezen járjon ki a piaczra,
csirkét, uborkát bevásárolni. Annyira, hogy még az ujságba is
bekerült; a «Neues Politisches Volksblatt» képben is megörökítette:
«Die Haushälterin auf Rädern». Pálma büszke volt rá s eltette a
lapot emlékül.</p>
<hr class="tb" />
<p>Délután négy órakor elmentem Violát meglátogatni.</p>
<hr class="tb" />
<p>És azután minden délután négy órakor elmentem hozzá. S rendesen
nyolcz óra után kerültem haza.</p>
<p>Hiszen ez a rendes hóra kanonika.</p>
<p>Ez a tisztességes férjeknek, családapáknak a rendes ideje. –
Mikor az asszonytársaság egybegyül a theánál, egy kicsit
pletykázni, intrikálni, embertszólni, divatról, konyháról
értekezni, néha-néha fölolvasásokat tartani, jótékony konczerteket
rendezni, ritka esetekben lutrit, Hammer und Glockét játszani,
olyankor a jámbor férj veszi a kalapját s megy a klubba, a
kaszinóba, tarokkozni, pikétezni. Aztán nem csak egy klubb és
kaszinó van Budapesten; én adófizető tagja vagyok hétnek. Ha
történetesen kerestek és nem találtak az egyikben, bizonyosan ott
voltam a többi hatban.</p>
<p>Pedig hát egyikben sem vesztegettem a pénzemet.</p>
<p>Egy új világot fedeztem föl. <span class="pagenum"><a name=
"Page_267" id="Page_267">-267-</a></span></p>
<p>Ez a leány valóságos Meluzine volt.</p>
<p>Mindig jó kedvü, mindig tréfára kész. Amitől én úgy elszoktam
már húsz év óta. Akit csak magam körül látok, az mind komoly,
szigorú, birálgató, csipkedő, éles, zsémbes, panaszos, unatkozó,
kevély, rátartó, leskelődő, neheztelő, haragtartó, kényes, finnyás,
begyeskedő, szórakozott, orroló, erkölcsbiró, szemérmetes,
szeszélyes, fanyar, izetlen, fáradt, legjobb esetben czivakodó. –
Én ezekből a virágokból birok egy egész üvegházat.</p>
<p>Nagy csoda-e, hogyha ebből az üvegházból kiszabadulva
odabódorodok egy csalitba, ahol a viola nyilik s jól esik végig
hevernem a pázsiton, a bokroktól beárnyékolva.</p>
<p>Hiszen hát azt is csak meg kellett tudnom, hogy a pártfogoltam
mennyit haladt a művészi tanulmányaiban. Viola minden délután
produkálta magát előttem a gordonkán.</p>
<p>Egyszer aztán eszembe jutott, hogy hiszen néhanapján én is
tudtam hegedülni s a hegedümmel milyen szépen akkompanyáltam a
bűbájos Fritilláriának. Hátha most is tudnék még valamit abból,
amit bécsujhelyi kadét koromban tudtam?</p>
<p>Vettem magamnak Bécsben egy straduáriót s azt egyenesen
odaküldettem Viola szállására.</p>
<p>És azután én kisértem hegedüvel az ő gordonkáját; – épen, mind
hajdan; bécsujhelyi kadét koromban, a bűbájos Fritilláriáét.</p>
<p>Ettől kezdve én valóságos kettős életet folytattam. Egy szigorút
és egy vidámat. Hivatalomban pontos, otthonomban rendes,
rejtekemben élvezetes életet.</p>
<p>Viola meseszerűen ragaszkodott hozzám. Rajtam kivül az egész
világ nem létezett ránézve. A zeneiskolában nem kötött senkivel
baráti ismeretséget, még csak a szállását sem tudatta senkivel.</p>
<p>Az a szállás is a legczélszerübben volt kiválasztva. Átellenében
egy templom, onnan senki sem láthatott az ablakaira. Szögletház
volt, a mellékutczából egy percz <span class="pagenum"><a name=
"Page_268" id="Page_268">-268-</a></span> alatt a kapuhoz lehetett
jutni; a kapuboltozat alatt volt az ajtó, ami Viola szobájába
nyilt. A másik szobából a konyhába lehetett jutni, annak az ajtaján
át az udvarra, az udvarról a kertbe, a kert ajtaján át ki egy szűk
sikátorba, melynek oldalait istállófalak és beszennyesedett ablaku
házak képezték. Nekem minden ajtóhoz kulcsom volt. Ha a kertajtó
felől jöttem, az utczaajtón távoztam, vagy megfordítva. Mindig
gyalog jöttem ide. Lehetetlen volt utánam leskelődni bárkinek
is.</p>
<p>(Te! Ez még mindig a «Pia fraus» fejezet alá tartozik?)</p>
<p>Még mindig. Csak te irjad, ahogy mondom.</p>
<p>A tanév szerencsésen lefolyt. A vizsgák megtartattak Fritillária
zeneiskolájában; mi is jelen voltunk a feleségemmel együtt: no meg
Amarillissel együtt; ott volt a miniszteri tanácsos, a zeneakadémia
igazgatója, a filharmonikusok, a klakvehuteszek; mindnyájan el
voltak ragadtatva Viola elegáns gordonkajátéka által. És
mindnyájunknak a véleménye abban összpontosult, hogy e kiváló
talentumnak mulhatlanul szükséges magasabb kiképeztetés végett
Bécsbe, Berlinbe és Párisba kirándulni. Most úgy is két hónapi
vakáczió kezdődik.</p>
<p>És csodálatosképen az általam jogtanácsolt társaságoknak is épen
erre az időre akadtak olyan kiküldetései számomra, melyek utamat
Bécs, Berlin és Páris felé irányozták.</p>
<p>(Megállj csak! Hadd nyissak föl új tintásüveget; mert a
kalamárisomból kifogyott a «pia fraus»-hoz való tinta.)</p>
<p>Jól van no!</p>
<h3>A DINAMITBOMBA.</h3>
<p>Külföldi ekszmisszióimból én mindannyiszor a legértékesebb
meglepetéseket hoztam haza a feleségemnek. Zafir ékszereket és
gyémánt butónokat, keleti sálokat, brüsszeli csipkéket, csinkve
csento bútorokat, tökéletesen beszélő papagájokat, kapuczinus
majmokat, egész bundát kék <span class="pagenum"><a name="Page_269"
id="Page_269">-269-</a></span> róka prémből, amivel furórét költött
a társaságban s a porczellánoknak mindenféle faját…</p>
<p>(«Megannyi tanújelek egy válóperre», mondá egyszer az ilyenekre
egy delegátus kollégám.)</p>
<p>No de annyit elismert felőlem mindenki, hogy olyan generosus
férj, mint én, nincs több Európában.</p>
<p>Idehaza, a honi fővárosban, a későbbi időkben már nagyobb
elővigyázattal kellett élnem. Violának ismeretségei akadtak,
részint az iskolatársai révén, részint a feleségemhez járó
asszonyokból. Azt koczkáztattam, hogy mikor benyitok hozzá, ott
találok egy ismerős vizitet nála. Ezen úgy, a hogy segítettünk. Egy
leeresztett függöny a kapu felőli ablakon azt jelzé, hogy senki
sincs ott, a fölhúzott függöny jelenté, hogy van benn valaki.</p>
<p>Ez később olyan alkalmatlanná vált rám nézve, hogy szállást
cseréltettem Violával.</p>
<p>De ott megint csak rátaláltak.</p>
<p>Majd minden évnegyedben más szállásra költözött.</p>
<p>Akkor meg már épen előőrsöket állítottak föl, akik az átelleni
ablakokból leskelődjenek rám.</p>
<p>A feleségem egy arczvonással sem árulta el, hogy sejt vagy tud
valamit. Ugyanaz volt irántam, a ki mindig: nyájas, előzékeny és
hideg. Egy csöppje a féltékenységi virusznak nem volt a
vérében.</p>
<p>Egyszer-egyszer a lelkiismeret megszólalt bennem: hogy ez mégis
kegyetlenség, amit Pálmával teszek; de aztán csak elaltattam azzal
a zofizmával, hogy «nem fáj az neki». – Megmondta ő ezt ez előtt
húsz esztendővel. De minek is hosszabb a kálvinista esketési forma
azzal az egy sorral?</p>
<p>Mikor vettem észre, hogy az asszonyok formális kémhadjáratot
folytatnak ellenem: akkor «dezden kon dezden!» azt a ravaszságot
gondoltam ki, hogy csak azért is otthon maradtam a feleségem öt
órai thea-ozsonnáira; magam is odaültem az asszonyok közé
tereferélni, tartottam őket pletykabeszéddel s udvaroltam nekik
sorba <span class="pagenum"><a name="Page_270" id=
"Page_270">-270-</a></span> egész a szemtelenségig; azok majd
megpukkadtak mérgükben. Ha nagyon vakmerően példálóztam a multakra:
meg is vertek; én csak tartottam a hátamat.</p>
<p>Ez a legjobb methodus. Ha egy férjet azzal denuncziálnak a
felesége előtt, hogy van egy főbenjáró bűne: akkor túlhajtani a
vádat: «nem egy van, de hét!»</p>
<p>Hanem egyszer aztán beütött egy nem várt katasztrófa.</p>
<p>Hesperis már több nap óta nem jelent meg az öt órai ozsonnákon.
Én azt hittem, hogy én rám les, a Viola szállásával átellenes
ablakból; pedig hát nem én rám vadászott a derék hölgy, hanem a
saját Nikkeljére.</p>
<p>Egy pénteknapon, (nagyon jól emlékszem rá, hogy péntek volt,
mert az ordináriusom rendelete következtében a feleségem által
szigoruan megtartott bőjtös ebédek kikerülése végett pénteken a
házon kivül kellett étkeznem higiéniai szempontból. Violánál
voltam; jó paprikás halászlével traktált meg.) Tehát pénteknap
délután az ozsonnaasztalnál javában mulattatám a hölgytársaságot
pajkos anekdotáimmal, amidőn hirtelen, minden kopogtatás nélkül,
föltárul az ajtó s berohant rajta lélekszakadva a rég nem látott
úrhölgy, a Hesperis. Már a külső fölszerelése elárulta szokottnál
is nagyobb harczias hangulatát.</p>
<p>A fején volt egy lángvörös kalábriai kalap, egy margaréta
bukéttal, meg két szál fenyegető fáczántollal; a nyakát Sarah
Bernhard csipke-örv burkolá; narancssárga ruhája volt, fekete
sávokkal, mint egy tigrisnek, kakadoa szinű övvel derékban
átszorítva. Két keze csuklóját ezüst lánczok köríték, nagy lecsüggő
golyókkal, emlékpénzekkel és egyéb relikviákkal, amik a beszédét
kisérő taglejtés közben félelmesen csörgöttek. Azonkivül egy selyem
ridikül is volt a karjára akasztva. Az arzenál!</p>
<p>– Itt van! Megfogtam valahára a semmirekellőt! A gyilkos
gonosztevőt! – Mindig tudtam, hogy pokolravaló az átkozott; de hogy
ennyire elvetemedett imposztor legyen, azt még álmodni sem mertem
volna; a gyalázatos! – Ezt lihegé első beköszöntésül Hesperis.
<span class="pagenum"><a name="Page_271" id=
"Page_271">-271-</a></span></p>
<p>– Az Istenért! Mi történt? Kiről van szó? – kérdé a feleségem.
Magam is megijedtem, azt hittem, engem aposztrofálnak.</p>
<p>– Hát ugyan kiről volna szó, mint a Nikkelről? Mikor én azt
mondom, hogy «gyalázatos», lehet-e az más, mint a Nikkel? Hisz a
többi is mind czudar, csalárd, lator, de legalább iparkodik
eltitkolni a gonoszságát; (itt nekem jutott egy jelentésteljes
szemvágás) de ilyen nyiltan, ilyen vakmerően vinni a toronymagas
gonoszságot, ez csak egy Nikkeltől telik ki.</p>
<p>E közben leült az asztalhoz s lehüvelyezte a hosszú fekete
selyem keztyüit. Ellenben a ridikült odatette az asztalra, a két
tenyerével lenyomtatva.</p>
<p>– Mindig gyanakodtam az átkozottra, hogy megcsal. Délután soha
sem úgy volt a nyakravalója csokorra kötve, ahogy én reggel
megkötöttem s gyakran rajtakaptam, hogy a «Fischerin, du kleine»-t
danolja, mikor a szobájában van. Hol danolják ezt a nótát? Az
orfeumban. Minden reggel, amíg a fürdőben volt, én megvizitáltam a
tárczáját, mennyi pénz van benne? – Egy-egy napon azt mondta, hogy
éjjeli inspekcziója van a hivatalokban. Reggel került haza. Az
olyan inspekcziós éjjelek után rendesen tíz forint hiányzott a
tárczájából.</p>
<p>– A vacsora… sipegtem én közbe.</p>
<p>– Csitt! Maga jobb, ha nem szól! Megállj! (Itt neki türközött.)
Azt mondtam neki, hogy szeretném egyszer meglátni, hogy milyen az
az orfeum? Vigyen el egyszer oda magával vacsorálni. Nagyon
dicsérte az előadást. A kaucsuk-ember nagyszerű, aztán meg az
éneklő malaczok, meg a néger bohóczok. Elmentem vele; végignéztem
az egész előadást. De még inkább néztem a Nikkel arczát. De nem
kellett annak se éneklő malacz, se tamburázó szerecsen; hanem amint
egyszer kikalimpázott a szinpadra egy szemtelenül kurta szoknyás
perszona; dehogy kurta, semilyen! s rákezdte a maga impertinens
nótáit, lehetetlen mimikával kisérve, akkor a Nikkel majd kibujt a
bőréből. <span class="pagenum"><a name="Page_272" id=
"Page_272">-272-</a></span> Az a maskara is egyszerre rátalált a
csókaszemeivel a Nikkelre s egész kihivóan kokettirozott rá. Ahán!
Ez hát az a «Fischerin du kleine!»</p>
<p>– De barátném, – szóltam én közbe. – Kokettiroz az
mindenkivel.</p>
<p>– Csak maga ne prókátorkodjék, drága barátom. Megállj! mondék.
Majd végére járok én ennek. Másnap nagy sczénát csináltam a
Nikkelnek, a fölött a théma fölött, hogy nagyon könnyelmüen bánik a
pénzzel. Igazam volt, átlátta, kénytelen volt magát megadni.</p>
<p>Én elvettem a tárczáját: kiadtam neki belőle öt forintot. Ennyi
elég véletlen kiadásokra. Majd a szivarokat is én vásárlom be
ezentul.</p>
<p>(Hej, hogy áldottam magamban a sorsot, hogy nem nekem juttatta
azt a bizonyos nászutazást Hesperissel.)</p>
<p>– A Nikkel átment a szobájába, a szolgálónak azt mondta, hogy
hivjon neki egy hordárt. – Minek neki az a hordár? – Én a
kulcslyukon keresztül benéztem a szobájába, hogy mit csinál a
Nikkel? Az iróasztalnál ült és irt. Levelet irt. Az ostyával
pecsételte le. Nem használt spanyolviaszkot a lepecsételéshez, mert
annak a szaga elárulja a levélirást. Nem sokára belépett a külső
ajtón a hordár. Ismerem. Sándor volt. Többször járt már Nikkelnél.
– Én hirtelen kapom a kalapomat, kisiettem a folyosóra; az auszgusz
nyilásánál meghúztam magam s vártam, míg a hordár jön nagy
biczebóczázva. Mikor elejbém ért, kiugrottam a lesből, megfogtam a
nyakravalóját a ficzkónak: «ide azzal a levéllel». Nem is vártam,
hogy mit szól rá, hanem kirántottam a zsebéből a levelet hirtelen
kézzel. «Alló mars!» – «Legalább a fizetésemet!» nyögte a
nyavalyás. «Nesze a fizetés!» Azzal pitts, patts! Egyet jobbrul,
másikat balrul. A posztilyon damur szaladt a másfél lábával, ahogy
tudott.</p>
<p>A hölgyek mind tapsoltak az előadásnak: még magam is.</p>
<p>– No hát kezemben volt már a korpusz delikti! folytatá a hős
amazon. – Hát nem jól sejtettem? Hát <span class="pagenum"><a name=
"Page_273" id="Page_273">-273-</a></span> nem az volt az adressere
irva «Fischerin-du-kleine». És aztán a szállása világosan kiirva:
«Sertéshajcsár-utcza 26/B. II. udvar, 3. emelet, 47. ajtó».</p>
<p>Általános elszörnyedés moraja zsibongott végig a társaságon.</p>
<p>A ridikül megnyilt, Hesperis ujjai elővonszolták rejtekéből a
bűntanujelt.</p>
<p>Itt van! Tessék a borítékot nézni! (Azt kézről-kézre adta.) De
hát még a tartalom! (Azt nem bocsátá ki a kezéből.) «Drága angyal!
Bocsáss meg, hogy ezuttal nem küldhetek neked pénzt; mert a
tettleges hatalom zár alá vetette a kasszámat.» – «Tettleges
hatalom?» Ez bizonyosan én vagyok! De hát hallott már valaha ilyet
ember, hogy egy férj a feleségét «tettleges hatalomnak» nevezze?
«De mihelyt megkapom a salláriumomat a mappázásért a bürótól…»</p>
<p>– Ahá! – kiáltott közbe Fritillária, – ezt úgy mondják a
németek, hogy «ein Geld, wovon die Frau nichts weisz». Ugy-e bár,
jogtanácsos úr?</p>
<p>Hesperis folytatá a levélolvasást.</p>
<p>«… azonnal sietek igényeidnek eleget tenni. Addig is 10000 cs.
cs. cs. – A te elbűvölt Nikiczád.»</p>
<p>«Nikiczád!» Itt van! Tessék! Még egy poczát is ejtett a neve
mellé.</p>
<p>S azzal odatartotta az orrom elé a veszedelmes levelet.</p>
<p>– Tessék! Tessék! Önnek a testi-lelki barátja! A gyönyörüséges
mákvirág! Nos hát mit csináltam? Mit gondol, uram?</p>
<p>Minthogy kérdezett, felelnem kellett rá.</p>
<p>– Rohant kegyed a Nikkelre haragvolkánjának egész
lávakitörésével.</p>
<p>– Azért sem találta el! Rohantam, de nem a Nikkelre, hanem a
sertéshajcsár utczába, a Fischerin-du-kleinet fölkeresni.</p>
<p>– Vitt magával egy üveg vitriolt, meg egy staniczli paprikát.
<span class="pagenum"><a name="Page_274" id=
"Page_274">-274-</a></span></p>
<p>– Azért sem azt vittem. Hanem elvittem magammal a Nikkelnek a
lefoglalt pugyillárisát.</p>
<p>– Mit fogunk hallani?</p>
<p>– Igen is, a pugyillárisát. Itt van a ridikülben. (Azt is
megmutatta.) Otthon találtam a frajlát. Bizony mondhatom, hogy
nappal nem olyan szép, mint gázvilágításnál. Tele az arczbőre
ebagákkal. (Mitfresser.)</p>
<p>– Ez a szinpadi festéktől van – szólt közbe szakszerüen
Fritillária.</p>
<p>– Óh bizony attól nem támadnak ebagák az arczon, – protestált
még szakértőbben Passiflora. – Nézzék meg az én arczomat. (Neki
nappalra is ki volt festve az arcza.) Csakhogy nem szabad a
festéket vizzel lemosni, hanem arczkenőcscsel kell ledörzsölni.</p>
<p>– De legkevésbbé szabad azt lenyalatni! – kiáltá mérgesen
Hesperis, aki dühös volt a miatt, hogy az ő érdekes előadásait
ilyen haszontalan intermezzóval szakítják félbe. Az öltözet is
nagyon sófel volt. Hogy mondják azt magyarul, hogy «schofel»? (Ezt
a kérdést hozzám intézte.)</p>
<p>– Sunda.</p>
<p>– No hát sunda volt. Arra is alapos oka volt. Az elegans
toalettjei mind a tisztítóban voltak.</p>
<p>– Így hivják a fiókzálogházat, – magyarázám én.</p>
<p>– Tudom. Én hát rövid proczesszust csináltam vele. Megmondtam,
hogy ki vagyok. Köszönöm, nem ülök le. Nem fáradtam el. Még csak
ezután akarok elfáradni. Megmutattam neki a levelet, amit röptiben
elfogtam. «Magának pénzre van szüksége, de az uramnak a tárczája
nálam áll. Itt van, tessék! No hát adok én magának pénzt. Ha maga
én nekem azokat a leveleket, amiket a Nikkel magához irt, mind egy
szálig kiszolgáltatja, hát én magának adok rögtön húsz
forintot».</p>
<p>– Ah! Ah! Húsz forintot! – hangzott az elcsodálkozás fölkiáltása
minden ajkról.</p>
<p>– S nem utasította vissza a «drága» angyal ezt a <span class=
"pagenum"><a name="Page_275" id="Page_275">-275-</a></span>
kinálatot nagy indignáczióval? – bátorkodtam én a vért szagolt
tigristől kérdezni.</p>
<p>– Mit? Indignáczióval? De a két füléig szaladt a szája örömében.
«Itt van! Tessék kikeresni» – szólt nevetve s azzal fölnyitott
előttem egy nagy bolond kuffert. Kérem, az telides tele volt
mindenféle szinű levelekkel. Hiszen ha azokat mind eladhatná húsz
forintjával, hát herczegnő lenne belőle. Szerencsére a Nikkel
levelei mind legfölül voltak. Még is nem igen régi lehet a viszony.
Összeszedtem valamennyit. Így is tíz darab volt.</p>
<p>– Két forint darabjáért! «Olcsó» angyal, – dörmögém oda.</p>
<p>– Odadobtam neki a pénzt – folytatá Hesperis. – Azt sem mondtam
neki, hogy «szervusz». Hanem ő, a szemtelen! még azt mondta, hogy a
«viszontlátásig!» Itt van mind a tíz levél! A tizenegyedik az
elfogott. Én még a konfortébliben elolvastam valamennyit.</p>
<p>Ezzel előhuzgálta a leveleket a ridikülből s lerakta őket sorba
az asztalra, mint mikor az ember pasziánszt készül játszani.</p>
<p>– Most csak a megszólításokat olvasom föl belőlük kegyeteknek.
Tessék ide hallgatni. – «Imádott bálványom!» – «Ragyogó csillagom!»
– «Egyetlen muczuskám!» – «Napok napja!» – «Bujdosó tündérem!»
«Kicsikém.» – «Üdvem angyala!» – «Mennyei tünemény!» – «Királyném!»
– «Majmocskám!» – Ez az utolsó, ami megöl. Így csak engemet szokott
szólítani. Hát még a tartalom? – Azt majd máskor. Ezt egyenkint
kell végig olvasni, hogy az ember alaposan megítélhesse, mekkora
pokol lakik egy férfi szivében!</p>
<p>– Hát aztán mi történt? – rebegém én a félelem
kiváncsiságával.</p>
<p>– No azt el lehet képzelni, hogy rohantam a levelekkel haza.</p>
<p>– S mit tett Nikkel?</p>
<p>– Hogy mit tett Nikkel? Hát azt tette, hogy a válla <span class=
"pagenum"><a name="Page_276" id="Page_276">-276-</a></span> közé
húzta a fejét s engedte a hátát üttetni. De attól is az én kezem
fájdult meg, nem az ő háta.</p>
<p>– No én nem azt tettem volna az ő helyzetében.</p>
<p>– Hát mit?</p>
<p>– Hanem ezt ni.</p>
<p>Azzal fölugrottam a székemről s szaladtam az ajtó felé.</p>
<p>De ugyan megjártam vele; mert az ajtóban szemközt találkoztam
Iringóval, aki egy theáscsészékkel tele tálczát hozott a két
kezében; az elbarrikádozta az utamat s azzal a sok asszonyszemély
visítva utánam rohant, csakugy csattogott a tenyerük a hátamon.
Amarillis, Fritillária, Passiflora, Hesperis, kiki lerótta a régi
tartozását, az utamat álló Iringó pedig kárörvendően nevetett,
«üssék, üssék! úgy kell a gazdának». Végre én is megharagudtam,
szembe fordultam velük s erőszakot használva erőszak ellen, sorba
csókoltam valamennyit. Erre aztán visszavonultak. – Csak Pálma
maradt az asztalfőn ülve, istennői flegmájával.</p>
<p>No hát tessék! A szegény Nikkelt megverik azért, mert kihagyja
sütni magára az egész turpisságot, engem meg azért püfölnek el,
mert nem hagyok magamra kisütni semmit.</p>
<p>Hesperis pedig az egész város békességét fölforgatta azokkal a
szerelmes levelekkel. Járt velük házról-házra, ahol csak asszony
ismerőse volt; elragályosította a féltést minden eddig békében élő
házastársra; háborut indított a két nem között ezzel a
csatajelszóval: «nincs hű férj a világon!» – úgy, hogy a szegény
fenyegetett férjek már deputáczióba készültek járulni Csatári Grósz
Lajoshoz, az országos egészségügyi bizottság elnökéhez, hogy vegye
alkalmazásba a szükséges rendszabályokat ez epidemia ellen, ami úgy
terjed, mint hajdan a konvulzionérek vitustáncza. Egy férj sincs
biztosítva az ellen, hogy egy éjjel levágják az orrát s aztán
szaladgálhat ezüst orral a világban. <span class="pagenum"><a name=
"Page_277" id="Page_277">-277-</a></span></p>
<h3>A SZERZŐDÉS.</h3>
<p>Hanem hát ez mind tréfa dolog és nevetni való. Apró sánzonett
énekesnők, kicsi ballerinák utáni appetitus mind olyan muló baj,
ami jóllakás (meg gyomorelrontás) után elmulik. Csak olyan
kedélynátha ez, amit nem kell gyógyítani. Hányszor láttam én már
budapesti városatyákat Bécsbe járni deputáczióba, akik estenkint
összebeszéltek, hogy itt meg ott fognak mulatni (a Práterben);
soh’sem mentem velük; nem szeretek a más poharából inni; aztán
mikor hazakerültek, megint olyan jámbor családapák lettek, mint
azelőtt voltak.</p>
<p>Hanem mikor valaki olyan helyzetbe jut, mint én, egy félretérés
miatt az egyenes utról, az aztán a nehéz állapot.</p>
<p>Nekem az első lépésnél meg kellett volna gondolnom, hogy mi lesz
abból idő jártával, ha én egy ilyen ártatlan léleknek a sorsát,
mint Viola, a magaméval összekötöm?</p>
<p>Ez az egész lelkével csügg rajtam, egészen föláldozza magát
értem. S mit adhatok én neki ezért cserében?</p>
<p>Pénzt?</p>
<p>Igaz, hogy az nekem van bőséggel. Pénz, amiről az asszony nem
tud semmit. Pénz, ami nekem csak egy névaláirásomba kerül.</p>
<p>Komisz, alávaló lelkületü férfiak mondhatják azt, hogy hiszen ez
az ekvivalens, de én nekem érzékeny kedélyem van. Rám nézve
álomrontó az a gondolat, hogy én egy leányt föláldozok a magam
gyönyörüségének, kilátás nélkül, hogy ezért valaha kárpótoljam,
hogy valami czélhoz eljuttassam.</p>
<p>És amellett Violának nagy ambicziói voltak, amiknek ő előttem
kifejezést is adott. Művésznő is akart lenni – és még más:
«nő».</p>
<p>Három évig volt már Fritillária tanítványa; hangszerének minden
művészetét eltanulta. Többször föllépett <span class=
"pagenum"><a name="Page_278" id="Page_278">-278-</a></span> már
nyilvános hangversenyeken, Budapesten és Bécsben s a zenekritika
igen kedvezően szólt felőle.</p>
<p>Egy ilyen bevégzett művészi tehetség csak nem azért jött a
világra, hogy én velem játszék duettet – hallgatók nélkül.</p>
<p>Nem szerettem róla gondolkozni.</p>
<p>Egy látogatásom alkalmával különös jó kedvében találtam
Violát.</p>
<p>– Nézze csak, milyen Haupttreffert csináltam ma.</p>
<p>– Ah! A vöröskereszt sorsjátékon?</p>
<p>– Nem. Egy szerződést kaptam egy külföldi imprezáriótól, aki
művészi körútra akar velem vállalkozni, Bécs, Berlin, Páris,
London, Szentpétervárra; azután a tengeren túlra, Newyork, Chicago,
Philadelphia, Boston, San-Francziscoba. A szerződés három évre
szól, első évben hatezer, másodikban hét, harmadikban nyolczezer
forintra, szabad utazás és élelmezés mellett.</p>
<p>Igazán meg voltam döbbenve. Hisz így egészen elveszítem Violát.
Csak nem járhatok együtt vele a világot körülutazni. Pedig, hogy ez
így fog következni, az előrelátható volt. Egy nagy tehetségű
művésznő csak nem azért tanul gordonkázni, hogy egy pesti
hölgyzenekarban állandósítsa magát, hanem azért, hogy a művészetét
a kerek világ előtt ragyogtassa.</p>
<p>Főtt a fejem ettől a gondolattól.</p>
<p>– Hadd lássam azt a szerződést – mondám neki.</p>
<p>Kivette a szekrényéből s átadta.</p>
<p>Formaszerű szerződés volt, két példányban, közjegyző által
hitelesítve.</p>
<p>Hanem aztán egyszerre visszakaptam a lelki ruganyosságomat, a
mint a szerződést aláirt imprezárió nevét megpillantottam.</p>
<p>– Ah! Entenfusz uram!</p>
<p>Azzal az asztalhoz vágtam a szerződést.</p>
<p>– Ez az a bizonyos mosziő Antanfü.</p>
<p>– Ismeri őt? <span class="pagenum"><a name="Page_279" id=
"Page_279">-279-</a></span></p>
<p>– Hogy ne ismerném? Ez egy országos csaló, a ki a művésznőket
behálózza, aztán kiszipolyozza. Én már egyszer kiverettem innét
Budapestről csalárd manipulácziók miatt. Ezzel nem szabad magának
szerződésre lépni, mert ez magát megcsalja, kirabolja, még a
becsületétől is megfosztja. Ez egy swindler!</p>
<p>Viola sirva fakadt.</p>
<p>– Pedig én már úgy örültem ennek a szerencsének.</p>
<p>Szerencsének nevezte azt, hogy engem elhagyhat.</p>
<p>– De hát mi lesz így belőlem? örökké iskolába fogok járni?
örökké az ön nyakán fogok élődni? Soha sem lesz nevem?</p>
<p>Nagyon megesett rajta a szivem.</p>
<p>– Várj egy pár napig; akkor megmondom, hogy mi lesz belőled?
Addig tartsd függőben a szerződést.</p>
<p>E pár nap alatt likvidált a szindikátus egy
kőszénbánya-vállalatban, melynél nekem negyvenezer forint nyeremény
jutott. Olyan pénz, a miről az asszony nem tud semmit.</p>
<p>Harmadnap meglátogattam Violát a szállásán.</p>
<p>– Most én hoztam neked egy szerződést aláirás végett. Te
megveszed ezt a házat, a melyben lakol, negyvenezer forintért.
Akkor aztán lesz valami czímed. «Házbirtokosnő». Elfogadod?</p>
<p>Viola széttépte az imprezárió szerződését s aztán a keblemre
veté magát és átölelt. – Hát mégis csak meg tudtam őt tartani.</p>
<h3>AZ EGYENRUHA.</h3>
<p>Ettől kezdve nagyon megváltozott Violának a társadalmi helyzete.
A rendőri rovatban nem szerepelt többé, mint «zeneiskolai
növendék», hanem mint «háztulajdonosnő». S ezzel meg volt előtte
nyitva a világ. Fogadhatott látogatókat, köthetett ismeretségeket,
adhatott estélyeket s maga is eljárhatott a barátnői estélyeire.
Férfi <span class="pagenum"><a name="Page_280" id=
"Page_280">-280-</a></span> ismeretségét képezték fiatal
államhivatalnokok, orvosok, mérnökök, szinészek, rám nézve nem
veszélyes emberek.</p>
<p>Eszemben sem volt, hogy ezek közül valamelyikre féltékeny
legyek. Már egy vén szerelmes is nevetséges egy figura, hát még egy
vén szerelemféltő. Csak az kellene még! Aztán teljesen megbizhattam
Viola szilárd elveiben. Az az ő kettős ambicziója!</p>
<p>Otthon azt mondtam, hogy Violának az édes atyja csinált egy
fényes üzletet, a miből annyit nyert, hogy a leányának azt a házat
vehette ajándékba. (Szegény Nikkelnek még a mindennapi szivarpénzt
is úgy adogatták ki piczulánként; váltig alkudozott a feleségével,
hogy irni fog neki szerelmes leveleket két forintért, de Hesperis
nem állt rá.)</p>
<p>Most már fényes délben is ellátogathattam Violához. Mint
jogtanácsos. Minthogy Violának volt egy örökösödési pöre, a melynek
vitelével engemet bizott meg. A boldogult édes anyjának az apja
után maradt egy temesvári ház, földekkel együtt; a nagyapa
végrendelet nélkül halt meg, az oldalrokonok igénypört támasztottak
a hagyatékhoz, minthogy a nagyapa állítólag kitagadta a leányát az
örökségből s holta napjáig nem is vonta vissza az átkát a
fejéről.</p>
<p>(Hohohohó! Hiszen Viola megboldogult mamája még mindig ott
énekel az operában.)</p>
<p>– Hiszen nem neked beszélem én ezt, hanem az asszonyoknak! Tehát
ezzel az örökösödési pörrel paszpartum volt Violához minden órában.
Szállásának két kijárata volt, egyik a lépcsőre, másik az udvari
folyosóra, amaz az előszobán, emez a konyhán vezetett keresztül.
Hölgylátogatók rendesen a konyhaajtóra kerültek, a jó Magdán
keresztül, férfilátogatók ellenben csöngettek a főajtón. Az én
jelzésem volt a háromszoros csöngetés. Azt persze a Magda nem
hallotta meg, annálfogva Viola maga jött kinyitni az ajtót. Ott
mindjárt megkérdeztem, van-e nála valaki? Megmondta őszintén. Ha
volt odabenn <span class="pagenum"><a name="Page_281" id=
"Page_281">-281-</a></span> valaki, vagy megfordultam a sarkamon,
majd később jövök, vagy pedig bementem; nagyon örültem a
szerencsének, s a látogató jelenlétében rögtön hozzákezdtem az
örökösödési pör jelen fejlődményeinek ismertetéséhez, hivatkozva
referádákra, tanuvallomásokra, semmiségi beadványokra,
felülvizsgálatokra, míg a látogató megunta a dolgot és elkotródott.
Akkor aztán azt a bizonyos bartvist a csöngetyü alá tettük a
szakállas felével, több csöngetés nem volt hallható.</p>
<p>Eközben egy névtelen levelet kaptam, melyben egy jóakaróm arra
figyelmeztetett, hogy a Viola házával átelleni lakások egyik
ablakában egész délutánonkint fölváltva ül egyike az én házi
barátnőimnek, a ki ott én rám spekulál. (Hát hiszen én abból nem
csinálok titkot, hogy Violát meglátogatom: az az örökösödési pör!)
Igen ám, de a ki spekulál, egyuttal kalkulál is. Azt is kiszámítja,
hogy meddig maradok ott? Mert nincs az az örökösödési pör, aminek
az előadására két-három óra volna szükséges.</p>
<p>Ez ellen én azt találtam ki, hogy vettem egy olyan divatos fehér
nyári napernyőt, a mi esernyőnek is megjárja, a mit a szibarita
férfiak a napsütés ellen használnak, annak a födözete alatt szépen
elsurrantam a kémszemlélő ablak előtt. Nem jó gondolat?</p>
<p>Egy nagy pártlakoma után, mely délután öt órakor végződött,
erősen fölpezsgőzve siettem Viola lakására (a fehér napernyő
alatt), három lépcsőt ugorva egy lépéssel. A frakkom zsebében
hoztam a számára a bankettről egy bonboniért, Sarazáte
arczképével.</p>
<p>A hármas csöngetésre jött Viola az ajtót kinyitni.</p>
<p>– Nincs látogatója? – kérdezém.</p>
<p>– Van. – Olyan furcsán mosolygott hozzá.</p>
<p>– Kicsoda?</p>
<p>– Mosziő Antanfü…</p>
<p>– Micsoda? Az Entenfusz? No annak én kitöröm a nyakát!</p>
<p>– Ne törje ki, kérem, a nyakát. <span class="pagenum"><a name=
"Page_282" id="Page_282">-282-</a></span></p>
<p>Én berohantam a szalon-ajtón, marokra fogott ántukával.</p>
<p>Hanem aztán szépen visszahökkentem.</p>
<p>Az a mosziő Antanfü egy katonatiszt volt. Kék hajtókás hadnagy a
sorgyalogságból.</p>
<p>No ennek a nyakát nem törhetem ki! Először, mert ő felségének az
armádiáját egy hadnagyától megfosztani nem illik; azután meg, mert
annál kard van, nálam meg csak paraplé.</p>
<p>Átkozott presztizse van annak a katonai egyenruhának. Egészen
más ember benne minden ember. Én azt hiszem, hogy a kard a
kiegészítő része a férfinak. Miért is nem hordunk mink valamennyien
katonai egyenruhát? A férfi czivilruhában olyan, mintha az oroszlán
csizmát húzna a lábára.</p>
<p>Látszott is rajta, hogy érzi a fölényét irányomban.</p>
<p>Még ő fogadott magas leereszkedéssel, mint régi «jó» ismerőst,
kezét nyujtva elém lovagias parolázásra.</p>
<p>– Mennyire örülök önt ismét láthatni.</p>
<p>És aztán csak ismét leereszkedék a fotelbe, egyik lábszárát a
másikra vetve, még szivarozott (a kupczihér!) Viola szobájában!</p>
<p>S mielőtt én kipakolhattam volna az örökségi proczesszussal, már
az én hadnagyom nagy nyelvkészséggel folytatá az eddigi diskurzust
az Uchátius ágyúkról, a miknek szerkezetével megismerteté Violát.
(Ha ugyan ez is nem aféle örökösödési proczesszus.) S hogy én is
megértsem a dolgot, ujra elől kezdte, hogyan öntik az Uchátius
csövet, hogyan tágítják, hogyan fúrják bele a csavargó rovátkokat,
a mik pergő irányt adnak a lövegnek…</p>
<p>Én meguntam az előadást, vettem a paraplémat s otthagytam a
vitézt.</p>
<p>Viola utánam jött az ajtót bezárni.</p>
<p>– Egy óra mulva visszajövök! – mondám neki nagy boszúsan.
<span class="pagenum"><a name="Page_283" id=
"Page_283">-283-</a></span></p>
<p>Azzal a fejem fölé tartottam a paraplét s mentem a klubba
pikétezni. Nyertem. Az is boszantott.</p>
<p>Egy óra mulva visszamentem Viola szállására. Csöngettem. Viola
kijött az ajtót nyitni.</p>
<p>– Egyedül van?</p>
<p>– Nem.</p>
<p>– Ki van itt?</p>
<p>– Antanfü.</p>
<p>– Hogy az ördögök vigyék el azt az Antanfüt. Még mindig ágyút
önt?</p>
<p>Azzal megfordultam, lementem a lépcsőn.</p>
<p>Megint föl a klubba. Most már nem ültem le pikétezni, hanem
letelepedtem egy tarokkista mellé kibicznek. Annak is őrült
szerencsét hoztam. Nem telt bele egy óra, s három szólót, négy
ultimót, és egy volátot csinált, az én befolyásom alatt.</p>
<p>Ez már megdöbbentő.</p>
<p>A másik három partner azzal fenyegetett, hogy kidobnak a
klubból.</p>
<p>Megyek én magamtól is.</p>
<p>Megint csak kifeszítettem az esernyőt; pedig már se nap nem
sütött, se eső nem esett.</p>
<p>Ismét ott álltam az ajtó előtt. Csöngettem. Viola kijött.</p>
<p>– Magában van?</p>
<p>– Nem.</p>
<p>– Hát most megint ki van itt?</p>
<p>– Antanfü.</p>
<p>Már erre dühösen futottam el s nem mentem többet semmiféle
klubba, hanem nyargaltam végig az utczán, a korzóra, a Dunapartra,
mint egy őrült.</p>
<p>– Nekem ezt az embert meg kell ölnöm! Milliom átok! Hiszen én is
vagyok, a ki vagyok! Az én kardom sem gyékénykáka! Gulyáshúsnak
aprítom ezt a ficzkót!</p>
<p>Hanem aztán a dunaparti szél kifujta lassankint a fejemből a
borgőzt is, meg a szenvedélyt is.</p>
<p>Ugyan szép kis botrány lenne, ha egy széles körökben
<span class="pagenum"><a name="Page_284" id=
"Page_284">-284-</a></span> ismert jogtanácsos párbajt vívna egy
hadnagyocskával, feleséges ember létére, egy kis zeneiskolai
növendék miatt. Ez volna aztán a kövér falat a hirlapoknak! Majd
hoznák a portrémat a lapok akaratom ellen.</p>
<p>– Nem! Nem fogok semmi bolondságra vetemedni.</p>
<p>Sötét este volt már, mire a sétámból visszakerültem. Egészen ki
voltam józanodva.</p>
<p>Az utam megint Viola szállása előtt vitt el. Ezuttal az utcza
tulsó gyalogjáróján haladtam végig. Föltettem magamban, hogy föl
sem fogok tekinteni az ablakára.</p>
<p>Hanem aztán csak még sem tudtam megállni, hogy egy futó
pillantást ne vessek arra a nagyon emlékezetes ablakra.</p>
<p>És hát csakugyan! Ott égett abban az ablakban egy szál
gyertya.</p>
<p>Ez a gyertya egyenesen az én számomra gyujtatott meg. Ez jelezte
azt, hogy engem várnak.</p>
<p>Egyszerre vége lett minden haragomnak, sértett önérzetemnek;
megfordultam, harmadszor is fölmentem a fatális lépcsőkön.</p>
<p>Ezuttal nem kellett csöngetnem; a félig nyitott ajtóban állt a
Magda s mutatta, hogy bemehetek a szobába.</p>
<p>Viola egyedül volt. Hidegen üdvözölt, széket mutatva. Nem ültem
le.</p>
<p>– Magának nagyon hosszú értekezése volt a hadnagy úrral.</p>
<p>– Igen.</p>
<p>– És érdekes?</p>
<p>– Az. Antanfü hadnagy elmondta előttem az egész élete
történetét. Mennyit küzdött, mennyit hányódott a világban, mennyit
csalatkozott. Most mindez megváltozott. Egy gazdag nagynénje
meghalt s minden vagyonát ő rá hagyta. Ekkor ő belépett a hadsereg
tettleges állományába, ahol eddig csak tartalékos tiszt volt s
komoly szándéka a katonai pályán karriért csinálni.</p>
<p>– S mennyiben érdekli ez magát? <span class="pagenum"><a name=
"Page_285" id="Page_285">-285-</a></span></p>
<p>– Annyiban, hogy egyuttal megkérte a kezemet. Régóta szerelmes
belém. Én beleegyezésemet adtam. S ő eljegyzett engem
menyasszonyául. Itt van a jegygyűrűje az ujjamon.</p>
<p>Mutatta az ujjára húzott gyűrűt; volt a közepében egy kicsi kis
gyémánt.</p>
<p>… Ez volt aztán a hideg zuhany!</p>
<p>Teljesen eszemre tértem.</p>
<p>– Igaza van, édes Viola. Magának nem lehet czéltalanul ődöngeni
a világban. Ha már megakadályoztam a művészi pálya megkezdésében,
nem fogom a másik czéljának útját állni. Én lemondok. S ha a kérője
csakugyan az a szolid ember, akinek ön bemutatta, akkor csak azt
mondhatom rá, hogy beleegyezem. Legyen ön boldog.</p>
<p>Itt most következett volna egy érzékeny jelenet, aminőt egy
valamirevaló drámairó el nem engedne a publikumnak. Viola e
nagylelkü nyilatkozatra térdre omlik, csókokkal és könnyekkel
árasztva el áldó jobbomat. Ami talán meg is esett volna, ha a jó
Magda be nem dugja a fejét az ajtón ezzel a kérdéssel:</p>
<p>– Hány személyre hozzak a boltból parizert, meg szalámit?</p>
<p>Amire Viola nem mondhatott neki egyebet, mint hogy «menjen a
pokolba!»</p>
<p>– Értem. Hát háromra, – mondá Magda és visszahúzta a fejét.</p>
<p>Én egyre nyugodtabban fogtam föl a dolgot.</p>
<p>– A katonatiszti házasságnál megkivántató biztosíték dolgát majd
én elintézem. Azt az ön házára is be lehet tábláztatni; azonban
önnek férjhez menetele alkalmával a biztosító társulat is fog
húszezer forintot kézbesíteni s ha előbb lesz rá szükség, hát én
azt majd előlegezem.</p>
<p>– Igen köszönöm.</p>
<p>– És azontúl is, a hogy önnek a háztartási költségeihez eddig
hozzájárultam, úgy jövőre is ugyanennyit fölajánlok. <span class=
"pagenum"><a name="Page_286" id="Page_286">-286-</a></span></p>
<p>– Nem tudom, hogy a férjem elfogadja-e?</p>
<p>– Szintén a biztosító társaság útján, mint atyai
alapítványt.</p>
<p>– Úgy talán igen.</p>
<p>– Még egyet. Mostanában háborús hirek járnak. Ilyen időben a
katonai magasabb körök nagyon skrupulozusok a tisztek számára
osztandó házassági engedélyek dolgában. – Ha netalán az ön
vőlegénye ilyen akadályokkal találkoznék, én szivesen fölajánlom a
jó szolgálatomat azoknak az elhárítására összeköttetéseim
kapcsán.</p>
<p>– Ön nagyon lekötelez bennünket e jóságával.</p>
<p>– És már most minden jókat kivánok önnek s többé nem fogom
megjelenésemmel háborítani.</p>
<p>Azzal meghajtottam magamat és mentem kifelé. Még csak
kézszorítással sem vettem tőle búcsút. Nem lehetett, az egyik kezem
tele volt a kalapommal, a másik az esernyőmmel. Amíg az előszobán
végig mentem, úgy jött, mintha Violának utánam kellene futni, az
ajtó előtt nyakamba ugrani, nagyot kaczagva:</p>
<p>– Óh te bolond! Hogyan felültél! Hiszen csak tréfa volt! Gyere
vissza!</p>
<p>De biz az nem következett be. Engedtek eltávozni, egy
Istenhozzád nélkül. Mikor leértem az utczára, átmentem a tulsó
járdára, még egyszer föltekintettem arra az ablakra. Az egy szál
gyertya akkor is ott égett. Meglehet, hogy ez a fárósz más hajónak
is világított.</p>
<p>Én aztán hidegvérrel gondoltam végig a dolgon. Ennek a leánynak
igaza van. Én is egoista voltam, ő is az. Ő nem tartozik nekem
semmivel, én vagyok neki adósa elrabolt ifju éveivel, amiknek
élményeiből neki sem marad, nekem sem, amit eltegyünk magunknak
emlékül.</p>
<hr class="tb" />
<p>Azt a Sarazate képes bonbonniért a pártlakomából a feleségemnek
vittem haza megemlékezésül. <span class="pagenum"><a name=
"Page_287" id="Page_287">-287-</a></span></p>
<h3>A FELESÉGEM.</h3>
<p>Hát bizony eszembe jutott, hogy feleségem is van.</p>
<p>Mikor kidobtak a hajóból, mint fölösleges terhet, akkor
gondoltam rá, hogy van valahol az oczeánon egy csöndes kis zöld
sziget, a mit úgy hinak, hogy «itthon».</p>
<p>Két délutánt már otthon töltöttem, este sem mentem föl a klubba.
Találtam elég dolgot odahaza. A regénycsinálás mellett nagy volt a
hátralék a hivatalos ügyekben. Annál buzgóbban igyekeztem a
mulasztást helyrehozni. A kalandozás nem jogtanácsosnak való.</p>
<p>Otthon vacsoráltam s aztán ott maradtam még egy óráig a
feleségem szobájában; ott eldiskurálgattunk kettecskén. Volt théma
a közéletben elég. Tisza Kálmán miniszterelnökké lett. Ezzel a
hírrel egy egész estén elhárítottam a fejem fölött lógó
zivatart.</p>
<p>Mert, hogy ott lógott, azt, mint tapasztalt meteorolog, előre
sejtettem.</p>
<p>Pálma oltárszőnyeget hímzett.</p>
<p>Aztán panaszkodott, hogy fájnak a szemei.</p>
<p>– Minek hímezel lámpavilágnál?</p>
<p>– El kell vele készülnöm október 16-ára.</p>
<p>Az volt a házasságunk évfordulója.</p>
<p>Aztán fölkelt, azt mondta, hogy aludni megy; jó éjszakát kivánt;
neki korán kell fölkelni.</p>
<p>Tudtam, hogy mindennap öt órakor fölkel s még lámpavilágnál
elmegy, akármilyen rossz idő van, a templomba, hajnali misére.</p>
<p>Szóba hoztam a dolgot.</p>
<p>– Te nagyon is szigoruan veszed az ájtatosságot.</p>
<p>– Hát uram, bizonyos korban egyedüli menedékünk a vallás. Az
áhitatosság megnyugtatja a lelket.</p>
<p>– Hiszen én is nagyra becsülöm az áhitatosságot s egész
tisztelettel gondolok a te hithűségedre.</p>
<p>– Szükségem van rá. Gyermekkorom óta a hitben nőttem
<span class="pagenum"><a name="Page_288" id=
"Page_288">-288-</a></span> föl. A szent képek, szobrok az én
ismerőseim, akik előtt kitárhatom a lelkemet: meghallgatják. A
liturgiának minden szava, az ének minden hangja átjár a szivemen,
hazajön velem, visszhangzik az agyamban. A keresztre feszített
Jézus, a szűz anya, tőröktől átszúrt szivével itt van előttem, a
szobámban; éjjel-nappal velük beszélek. Ez az én üdvöm itt a
földön.</p>
<p>Hiszen tudtam én azt jól. A feleségem épen olyan buzgó
katholikus, mint amilyen skeptikus protestáns vagyok én.</p>
<p>Ekkor hirtelen szembe fordúlt velem az asszony s egészen
átváltozott arczkifejezéssel, fölemelt hangon szólt hozzám, kezével
megragadva vállamon az öltönyt:</p>
<p>– És én, uram, kész vagyok lemondani az én idvezítő hitemről,
elfutni a templomom küszöbéről, megtagadni a szenteimet,
eltávolítani a fekhelyem fölül a feszületet és a Mária-szobrot,
áttérni az unitárius vallásra: – azért, hogy öntül elválhassak.</p>
<p>Meg voltam dermedve.</p>
<p>Ez nem az a Pálma volt, akit én ismerek: a szelid, jóságos,
hidegvérű hitvestárs; ez egy boszúálló, harczoló ellenség!</p>
<p>– Ön engem megcsal! – kiáltá, mutatóujjával eltolva magától. –
Évek óta megcsal és meggyaláz, következetesen, tervszerüen.</p>
<p>Én valamit akartam mondani.</p>
<p>– Ne szóljon ön. Ne alázza meg magát. Férfinak nem áll jól a
hazugság. Ön engem nem szeret, nem becsül. Ön más nőnek adta
szerelmét és becsülését.</p>
<p>– Ezt tagadom! (Ezt már egész bona fide mondhattam.)</p>
<p>Erre Pálma fölkaczagott.</p>
<p>– Ön azt hiszi, hogy az egész világ süket és vak, hogy ön bírja
azt a varázssüveget, ami az embert láthatatlanná teszi. Én nem
kémkedtem ön után soha. Járhatott, kelhetett a világban, utazhatott
hivatalos ügyekben, nem kisértem önt. De helyembe küldtek minden
adatot. Nézzen <span class="pagenum"><a name="Page_289" id=
"Page_289">-289-</a></span> ebbe a szekrénykébe. Ez tele van
tudósításokkal a világ minden városából, hol járt ön? hol szállt
meg? hol tartott pihenőt? hová rándult ki? Mindenütt ott
találkozott ön ezzel a leánynyal. Még az álneveiket is tudatták
velem, amik alatt a vendéglői lajstromba beirták magukat. Grosz
Sámuel, Bermini Salvator, Viardot Klemens! Nem az ön álnevei voltak
Bernben, Brüsszelben, Prágában? A leányé pedig Amelotti Klára?</p>
<p>A világ forogni kezdett körülöttem, amint ezeket az adatokat
magamra olvasni hallottam. Hisz én a legrettenetesebb módon vagyok
elárulva! Engem egy detektivhálózat vesz körül. Hol a revolver?
hadd lövöm magamat főbe.</p>
<p>Pálma megszánt. Látta az arczomon a fölháborodásomat. Elnevette
magát.</p>
<p>– Ne jőjj zavarba, kedvesem. (Tegezésre fogta a megszólítást.)
Látod, hogy mindent tudok. Évek óta értesülve vagyok minden titkos
lépésedről. Ugy-e, nem vetted észre az arczomon, a magamviseletén
soha? Mindig csöndesen tűrő voltam. Azt mondtam magamban, hogy
hiszen megjósoltam én azt előre. Én már asszonynak vén vagyok, te
még férfinak fiatal. Én már csak imádkozni tudok, te még élvezni
tudsz. Nem csináltam neked házi jeleneteket, a hogy száz asszony
közül kilenczvenkilencz teszi. Nevettem rajta, ha mások
dühösködtek. De most már mi rajtunk kezdenek el nevetni. Ezt nem
tudom elviselni. Ez lehetetlen. Elviselheti az ember a
vagyonvesztést, nagy szerencsétlenségeket; de azt, hogy
nevetségessé legyen, arra nincs elég lélekerő. Bajból, nyomorból,
gyalázatból ki lehet épülni; de a nevetségessé lételből soha.
Seprőzzenek meg inkább, minthogy karikaturát csináljanak rólam.
Ennek a helyzetnek véget kell vetni. – Más módját nem tudom, mint
hogy váljunk el, becsületesen, törvényszabta szokás szerint,
kölcsönös gyülöletet vallva, de nem érezve (inkább, mint érezve és
eltitkolva) s akkor aztán vedd el azt a leányt, akit szeretsz,
csinálj belőle <span class="pagenum"><a name="Page_290" id=
"Page_290">-290-</a></span> becsületes asszonyt, légy neki
becsületes férje. Én nem féltek mást, csak a te becsületedet. Hogy
azt megmentsem, kidobom érte a hajóból a házi szenteimet.</p>
<p>Olyan puha lettem, mint az a gyurma, amivel a fogorvos mértéket
vesz a machoirhoz.</p>
<p>Megfogtam Pálmának a kezét s végig czirógattam.</p>
<p>– Kedves Pálmám. Te azt mondád, hogy ennek a helyzetnek véget
kell vetni. Én már véget vetettem. De más módon, mint te mondád. Én
azt a leányt már férjhez adtam: tegnapelőtt történt meg az
eljegyzése.</p>
<p>Most már Pálmán volt a meglepetés sora. Nagy szemeket mereszte
rám.</p>
<p>– Igaz ez?</p>
<p>– Úgy éljek.</p>
<p>– Ki a vőlegénye?</p>
<p>– Egy katonatiszt a rendes hadseregtől.</p>
<p>– A neve?</p>
<p>– Entenfusz hadnagy.</p>
<p>Pálma összecsapta a kezeit.</p>
<p>– Te ahoz adtad a Violát, akit mint csalót kidobtál a
házadból?</p>
<p>– Akkor imprezárió volt; de most hadnagy, szép vagyon örököse,
és derék, jellemes ember. Vessünk fátyolt a multakra.</p>
<p>Pálma gyanakodóan rázta a fejét.</p>
<p>– Te! Ez az Entenfuszszal való házasság nekem gyanus dolog.</p>
<p>– Te azt hiszed úgy-e, hogy ez csak olyan takaróköpönyeg-féle
férj akar lenni, – aminőre vannak példák. No hát megnyugtatásodra
mondhatom, hogy a néhány nap múlva bekövetkezendő egybekelése után
rögtön átteszik Entenfusz hadnagyot az ezredével együtt Budapestről
Dalmácziába s viszi magával a feleségét. Egyébiránt akármi történik
is: én többet Violának a küszöbét át nem lépem, s vele többet nem
találkozom. S erre becsületszavamat adom. <span class=
"pagenum"><a name="Page_291" id="Page_291">-291-</a></span></p>
<p>Pálma a tenyerét a szájam elé nyomta.</p>
<p>– Nem! Nem! Nem! Ne mondd ki azt a szót! Ne fogadj semmit a
becsületedre! Az nekem drága! Hát ha nem tartod meg?</p>
<p>– Arra meg már az összes bűneimnek az utálatára esküszöm, hogy
meg fogom tartani.</p>
<p>Erre aztán szent lett a béke. Szegény jó Pálma odaborult a
keblemre és kisírta magát. Én olyan büszke voltam, mintha valami
hódítást követtem volna el.</p>
<p>Aztán ott maradtam késő éjjelig az ő szobájában s segítettem
neki az oltárszőnyeget hímezni. Nem jutott eszembe az eretnek
voltom.</p>
<p>Hanem arra gondoltam, hogy ugyancsak ez időben Viola is együtt
himez, egy és ugyanazon rámán valamit a hadnagyával.</p>
<p>… No hát «birja békével».</p>
<p>(Ezt szokta mondani az én tarokkpartnerem, a főispán, mikor a
játékvivő a talonból a hármas királya mellé még a dámát is
megkapja.)</p>
<p>«Habeat sibi.» Diákul így mondják.</p>
<p>Hát bizony, ha huszonöt esztendővel fiatalabb lettem volna, ez a
fordulat nem végződött volna ilyen polgáriasan. Viola szenvedélyem
volt. S a szivem szív maradt. Hanem hát az életkor még az
indulatokat is megváltoztatja. Az a szürke szakáll azt beszéli,
hogy egy cserepár hadnagy többet ér, mint akárminő jogtanácsos túl
a hetedik klimakterikus éven. Nem fogom festeni a szakállamat.</p>
<h3>A CSODATEVŐ EREKLYE.</h3>
<p>Most már én is kezdtem a csodatevő vizekben hinni.</p>
<p>Engem csak egyszer öntöttek nyakon egy ilyen zuhanynyal, s ime,
milyen szépen kigyógyultam tőle.</p>
<p>Eddig nem tudtam a lábamnak egyéb hasznát venni, mint tilos
útakon járni vele. Nagyon rossz volt a lábam: mindig görbe útakra
vitt. Folyvást botlottam vele. Nagyokat <span class=
"pagenum"><a name="Page_292" id="Page_292">-292-</a></span> estem.
És ime, most milyen szépen járok az egyenes úton! Ezt mind az a
gyógyerős zuhany idézte elő.</p>
<p>Milyen nagy boldogság az embernek megpihenni – a
vétkezésből.</p>
<p>Nem kell többé azon törnöm a fejemet, hogy mit hazudjam?</p>
<p>Nem kell azt a fehér napernyőt mindig magammal hordanom.</p>
<p>A hivatalnokaim nem győzik lemásolni a sok firkát, amit egész
nap halomra szaporítok. Még ilyen munkaszezón nem volt.</p>
<p>Amellett az étvágyam is megjött. Milyen jó az a házi koszt! Most
még a pénteki ebédeket is otthon költöm el. A kedvemért extra
rántott csirke jön az asztalra. De a hal is nagyon jó, úgy ahogy
itthon csinálják. Fogas ajókával: ez a feleségem reczeptje után
készül. Csak hiába, olyan konyhája, mint a feleségemnek, nincs
senkinek a világon.</p>
<p>– Elmegyünk az idén, galambom, Sorrentoba; csak a dolgaimat
befejezzem. Az őszt, meg a tél elejét Olaszországban töltjük. – Ezt
mondtam a feleségemnek s egészen boldoggá tettem vele.</p>
<p>Violáról semmi hírt sem hallottam: nem is vártam. Nem voltam rá
kiváncsi. Annyi büszkeséget tartottam meg magamnak, hogy mint a
leskártolt kártya, ne törődjem a játék folyamával. Engem el nem
ütnek.</p>
<p>Egy levelet még kell kapnom Violától: azt, a melyben tudtul
adja, hogy a mai napon egybekelt Entenfusz csácsári királyi hadnagy
úrral. Ezt megkivánja az etikett.</p>
<p>Mintegy két hét múlhatott el így szép csöndesen lemorzsolgatva,
amidőn egy délelőtt, a hivatalomba kullogva, a házam mögött valami
mazurka lépésben siető lábkopogás tesz figyelmessé. Hátranézek, hát
a kis sánta hordár igyekezik utólérni, egyre piszszegetve. Nekem
szól ez a titkolózó sziszegés? A sánta hordár kétfelé nézett
óvakodva s azzal a sipkája belsejéből egy levelet vett elő s azt
titkolózva a kezembe nyomta. <span class="pagenum"><a name=
"Page_293" id="Page_293">-293-</a></span></p>
<p>A zsebembe nyúltam, «várjon a dijáért!» De az én sántám úgy
elsietett erre, hogy utól nem értem. Hátrafelé még jobban tudott
futni. Talán a «pitts-pátts» jutott az eszébe.</p>
<p>A levél czímzéséről ráismertem az irójára.</p>
<p>Violától jön.</p>
<p>Ezért ugyan kár volt ez a titkolózó kézbesítés; a postával is
lehetett volna küldeni. Nem voltam a tartalmára kiváncsi. Értesítés
a végbement esküvőről. Felöltőm zsebébe dugtam a levelet. Rendes
ember külömben sem szokott utczán jártában levelet olvasni.</p>
<p>Ott is felejtettem aztán a levelet.</p>
<p>Csak amidőn a hivatalból, a póstát aláírva, hazatértem,
gondoltam rá, hogy elővegyem a Viola levelét s elolvassam a banális
tartalmát.</p>
<p>Hát biz az a tartalom nem volt banális.</p>
<p>Ezzel a megszólítással kezdődött: «Mindenem!»</p>
<p>És aztán igen meglepő dolgok következtek benne.</p>
<p>… hogy az a hadnagygyal kötendő házasság tiszta-puszta komédia
volt… a hadnagynak soha eszébe sem volt Violát nőül kérni… nem is
tartott ama látogatása órákig, ahogy a háromszori visszatérésem
alatt elhitették velem; mert utánam rögtön eltávozott: egy
udvariassági vizit volt az egész, semmi más… az egész ember
haszontalan baba, ha egyedül volna a világon, akkor sem kellene
neki.</p>
<p>… azért volt pedig ez a komédia eként szerezve Viola által, hogy
engemet «egy időre» alaposan magára haragítson.</p>
<p>… mivelhogy az egész világ irigykedik rá és kémkedik ellene.</p>
<p>… az volt a czélja, hogy engem magától elriaszszon, s hogy
azután a feleségemmel kibéküljek, a pletykázás, kémkedés
megszűnjék.</p>
<p>… ez mind eléretett; a városi mende-monda új irányt kapott. A
legújabb karikatura az, hogy az Ariadne <span class=
"pagenum"><a name="Page_294" id="Page_294">-294-</a></span> alól
kiszaladt mándrucz hazafutott a mándrucznéjához.</p>
<p>… Violának a szive azonban most is változatlanul az, ami volt,
amiről meggyőződhetem a legelső viszontlátásnál.</p>
<p>… ő tudja nagyon jól, hogy erre az alkalom igen meg van
nehezítve. Az ő szállását éjjel-nappal éber szemekkel őrzik,
ablakokból, boltajtókból, házmester fülkéjéből. Azt hiszi, hogy a
cselédje, a hű Magda is meg van vesztegetve. De még nagyobb
kémkedésnek vagyok én áldozatul hozva. Az egész világ egy nagy
pókháló rám nézve. Akárhol ütődöm egy fonalszálába, a szögletben
ülő pókok értesülnek róla.</p>
<p>… azért ő ezt a furfangos tervet fundálta ki ellenőrizhetlen
találkozásunk számára.</p>
<p>… van Budapesten egy vendéglő, amit nagyon ritkán emlegetnek, a
budai rakóparton van, ablakai a Dunára néznek. Ezt az átellenes
pesti paloták ablakaiból nem lehet kémszemlélni. Ott fog ő ma
délután három órakor reám várni az első emeleti 7-ik számú
szobában. Hogy pedig én teljesen észrevétlenül jöhessek oda, ezt a
fortélyt ajánlja. Ma lesz az árverése az erzsébetfalvai
pusztatelkeknek, melyeket házhelyeknek parczelláztak. Én otthon azt
mondom, hogy délután odamegyek árverezni. Az egész délutánom
szabad, mivelhogy épen ma tartja a jótékony nőegylet a
Margit-szigeten a népünnepélyt, melyen a feleségem valamennyi
hozzátartozó hölgyekkel együtt tevékeny részt fog venni.</p>
<p>… én tehát a kocsisomat a város határáról visszabocsátom, magam
pedig, ahelyett, hogy homokot vásárolni mennék, lekerülök gyalog a
Dunához, ott fölfogadok egy révészt, aki átszállít Budára. Ott
azután nem lát meg senki. Este aztán, a konczert idejére az ó-budai
gőzössel szépen fölrándulhatok a Margitszigetre. Ha kérdik, mit
vettem? – azt mondom, drága volt a homok, s inkább a jótékony
bazárban vesztegetem el a pénzemet. <span class="pagenum"><a name=
"Page_295" id="Page_295">-295-</a></span></p>
<p>… tárt karokkal vár – a «hajdani».</p>
<p>Erre a fordulatra csakugyan nem voltam készen.</p>
<p>Ez a levél egész lelkemet fölzavarta.</p>
<p>Rossz az ember, kedves barátom, nagyon rossz!</p>
<p>Nem jól mondjuk azt: «homo sum!» Adjuk alább! «Animal sum!» Nem
az, hogy «ember vagyok»; «állat vagyok».</p>
<p>A kutyát megverik azért, mert kilopta a húst a fazékból; a jövő
órában megint ki fogja lopni, ha nem látják.</p>
<p>«Canis sum!»</p>
<p>Hogy becsületszavamat adtam? Az igaz. De hiszen titokban marad!
Ez a fődolog. Minden kutyaság szabad, – ha titokban maradhat.</p>
<p>Eszembe jutott minden vérfölforraló, agyszédítő emléke a
multnak.</p>
<p>Hát fölér-e egy órájával a gyönyörnek minden túlvilági
üdvösség?</p>
<p>Blaszfémia!</p>
<p>Tudom, hogy blaszfémia; de nem merném szavazatra bocsátani a
kérdést.</p>
<p>Most tudtam meg, hogy milyen közel van hozzánk a pokol. A
hátunkon hordjuk. Álmunkban rátalálunk s benne ébredünk föl. És
aztán ott maradunk.</p>
<p>Hogy elfelejtettem egyszerre a bölcs életnézeteimet, nem csak a
becsületszavamat, de még a megszégyenülésemet is. Két hétig úgy
jártam a világban, mint az a kutya, akit a szomszéd konyhájában
leforráztak; most egyszerre visszanyerte a kedélyem a
ruganyosságát. Ejh hiszen te még kapós vagy! Nézd, hogy bolondul
utánad a világ szépe!</p>
<p>Nehéz küzdelem volt saját magammal; őszintén megvallom.</p>
<p>Nem mertem a tükörbe nézni; attul féltem, hogy az a másik magam
összegazemberez, vagy legalább is a szemem közé nevet: «hát nem
megmondtam már neked egyszer, hogy szürke a szakállad? Festeni
fogod? Aztán parádés napokon fölveszed a hadnagyi uniformisodat, s
<span class="pagenum"><a name="Page_296" id=
"Page_296">-296-</a></span> pályázol a szekondlájtinántokkal? Fűzöd
magadat, hogy karcsu légy? Parókát viselsz? A szarvaid kilátszanak
alóla! Vén szamár!</p>
<p>Az ebédnél csak ketten voltunk a feleségemmel. A mi hölgyeink
már délelőtt kimentek a Margitszigetre. Pálmának egy kis változása
volt, (az okát is megtudtam később).</p>
<p>Ha csak egy szóval mondja azt a feleségem, hogy gyöngélkedik, a
feje fáj; én bizonyára azt mondom neki: «no hát maradj itthon; az a
népünnepély végbemegy nálad nélkül is; aztán én is itthon maradok,
előveszszük a kártyát s elpikétezünk estig; akkor majd együtt
átmegyünk a szigetre, vagy itthon maradunk, ahogy neked jobban
esik».</p>
<p>De hát Pálma erőltette a jó kedvet; nagyon mutatta, hogy a
rokokó ruháját milyen szörnyen szeretné bemutatni a társaságnak.
Ebéd után egy kissé majd ledül szunyókálni, három óra tájon aztán
megy a gőzhajóhoz, s ki a szigetre.</p>
<p>– Sajnálom, hogy nem kisérhetlek el; de ma van az erzsébetvárosi
parczelláknak az árverezése, oda kell mennem. (Volt pofám azt
elmondani.)</p>
<p>– No csak valami drágán ne hagyj rád veretni valamit.</p>
<p>– Eszemen járok. (Hol van az?)</p>
<p>Aztán megint azt mondta Pálma, hogy még sem fekszik le ebéd
után; inkább rögtön kikocsikázik a gőzhajóhoz; a friss lég a Dunán
jót fog tenni a fejének.</p>
<p>– Aztán majd kérlek küldd vissza a kocsit, hogy elvigyen
Erzsébetfalvára.</p>
<p>Azzal megcsókoltam. És ő nem viszonozta azt egy megérdemlett
pofonnal, s nem vágta a szemem közé ezt a szót: «te Judás!»</p>
<p>Utána néztem a hintónak az ablakból; Pálma a napernyőjével
intett üdvözletet.</p>
<p>Már most hol van az én napernyőm? Az a bizonyos. Az a fehér.
<span class="pagenum"><a name="Page_297" id=
"Page_297">-297-</a></span></p>
<p>Két óra volt délután.</p>
<p>Még egy órát kell várnom.</p>
<p>Gyerekkorom óta még így nem környékezett félelem, mint e
perczben.</p>
<p>Az inasom bejött jelenteni, hogy itt van Nachtigallné
asszonyság, valamit akar nekem mutatni.</p>
<p>Ejh, de jókor hozza ide a – fátum! Jöjjön be! Megveszem, akármit
hozott.</p>
<p>A kis fürge zsidó asszony bependeredett az ajtómon, jónapot
kivánt és szokás szerint nyájasan mosolygott. Ezeknek a
házalónőknek már oda van fagyva a mosolygás az arczukhoz.</p>
<p>– Nos, Nachtigallné, hát mit hozott?</p>
<p>– Egészen önnek való dolgokat. Legelőször iz ezt.</p>
<p>Azzal kivett a kézi táskájából egy kis nyeles tükröt,
elefántcsont rámája volt; de egészen egyszerű. Azt mondta, ez a
Cagliostro tükör.</p>
<p>– Hát mi különöset látok én ezen a tükrön?</p>
<p>– Nézzen csak bele.</p>
<p>– Magamat látom benne.</p>
<p>– Egy holt embert lát ön benne, akit maholnap el fognak temetni,
– suttogá, de erősen hallhatólag.</p>
<p>– Madame!</p>
<p>– Ön útban van, hogy magát semmivé tegye. Én azért jöttem, hogy
önnek a kezét megkapjam, mielőtt az örvénybe lezuhanna.</p>
<p>– Mit akar ezzel mondani?</p>
<p>– Azt, hogy a Violával való dolga mind tudva van. Tudja a
felesége. S tudják ezek az asszonyok valamennyien.</p>
<p>– Ezek mind túlhaladott álláspontok. Multak dolga, a mi ki van
egyenlítve, – mondám én, leülve a karszékembe anélkül, hogy az
asszonyságot megkinálnám, hogy foglaljon helyet.</p>
<p>– Értem. Az üzletvilágban úgy hivják azt, hogy «Kiegyenlítési
eljárás». A hitelezők beérték a kinált perczenttel: <span class=
"pagenum"><a name="Page_298" id="Page_298">-298-</a></span> a
kridát megszüntették! ujra lehet kezdeni az üzletet. De ugyan nem
ütött önnek szeget a fejébe, hogy ki lehetett az a kém, aki mint az
árnyék követte önt mindenüvé s a legpontosabb értesítéseket küldözé
a világ minden részéből az ön nejének?</p>
<p>– Nem értem rá ezeken törni a fejemet.</p>
<p>– Most pedig még kevésbbé ér ön rá, mert az idő drága. Két óra
már elmult s önnek három órakor új légyottja van Violával! Budán, a
Széchenyi hotelben.</p>
<p>De már erre a szóra fölugrottam a székemből.</p>
<p>– Ki mondja azt?</p>
<p>– Egy levél, melyben az ön nejét előre értesítik erről a
légyottról, s amit nekem is megmutattak.</p>
<p>Elállt a szavam.</p>
<p>– Nem akar ön nekem hinni? Hát győződjék meg róla a saját
szemeivel. Az ön neje vett tőlem egy antik kasszettet
bösztörzárral, amihez nem szolgál kulcs; fortélylyal nyilik föl. A
szekrényke itt áll a neje szobájában; én tudom a nyitját. Ott
vannak e bizonyos levelek.</p>
<p>Azzal megfogta a kezemet Mirrha s áthurczolt a nőm szobájába.
Percz alatt kinyitotta a ládikó tetejét s a legfelső levelet
kivette a halmazból.</p>
<p>– Itt van, olvassa ön,</p>
<p>A levél görög irásjegyekkel volt irva, ami a kézvonást
fölismerhetlenné teszi. Ez állt benne.</p>
<p>«Önnek férje ma délután 3 órakor találkozni fog Violával Budán a
Széchenyi vendéglőben a 7. számu szobában.»</p>
<p>Meg voltam dermedve.</p>
<p>Honnan jön ez az árulás?</p>
<p>Nem mondtam ki, de az arczomról lehetett olvasni.</p>
<p>Mirrha összecsapta a kezeit.</p>
<p>– És ön még most sem találja ki, hogy ki az a rejtélyes
detektiv, a ki önnek minden lépését a tilalmasban elárulja?</p>
<p>A fejemet ráztam. Fogalmam sincs róla.</p>
<p>– No már igaz az, hogy a jogtudósoknak nincsen fantáziájuk.
<span class="pagenum"><a name="Page_299" id=
"Page_299">-299-</a></span> Hát ugyan ki irhatta volna ezeket a
tudósításokat más, mint maga Viola?</p>
<p>– Viola? Badarság! Hogy ő maga magát rágalmazza? Miért tenné
ezt?</p>
<p>– Azért, hogy önt elválaszsza a nejétől, s aztán felegül vétesse
magát önnel.</p>
<p>Ez megint egyszerre olyan világosságot gyujtott körülöttem, hogy
egészen elvakultam bele. Hisz ez egyszerű és világos dolog!</p>
<p>– Hallja csak, mi van ön ellen mai nap készülőben? Az ön neje
nem ment a Margitszigetre, hanem kiszállt a gőzösrűl a várbazárnál
s fölment a vendéglőbe. A 8-as számú szobában már ott vár rá a két
tanuja: az egyik Angiolina D’Istria, a másik Nikkelné asszonyság. A
pásztoróra közepén, amit az ön számára rendeztek, fölnyilik az
oldalajtó, s önnek a vétke két tanu által hitelesen bizonyítva
lesz. Nyilvános botrány lesz belőle; a válóperhez kész az alap. Nem
lesz nagy baj. Ön is jól jár vele, a felesége is, meg Viola is. Már
addig, a meddig. Csakhogy egy olyan alakra nézve, mint ön, a kinek
az állása a renomméjával együtt emelkedik, vagy elbukik: egy ilyen
botrány egyértelmű az eltemettetéssel. Hát nem jól mondtam-e, hogy
egy holt embert lát ön abban a tükörben, akit ma temetni visznek? A
nevetséggé lett ember: mumia, ön pedig az fog lenni: egy bácsi, aki
fiatal feleséget vesz – a hadnagyoknak.</p>
<p>Nekem a veríték csorgott a homlokomról. Lázban voltam a
fölháborodástól. Hát azok mind, a kikről azt hittem, hogy
szeretnek, összeesküdtek-e ellenem, hogy elbuktassanak? – De hát
nem megcsaltam-e valamennyit? – Csak ez az egyetlen lény, ez a
Mirrha, ez a házaló zsidóasszony volt hozzám könyörületes. – Igaz,
hogy azt nem csaltam meg soha.</p>
<p>Letörültem az arczomról a verítéket, keserűn fölkaczagva.</p>
<p>– De hát én nem fogok odamenni. <span class="pagenum"><a name=
"Page_300" id="Page_300">-300-</a></span></p>
<p>Erre aztán a Mirrha diadalmasan nevetett fel.</p>
<p>– Dehogy nem fog ön odamenni? Ezt tudva, fog ön csak igazán
elmenni a légyottra. Nézzen csak ide. Én a régiségeimből nem csak
azt a Cagliostro-tükröt hoztam el az ön számára, hanem ezt a
tárczát is.</p>
<p>Azzal a kézitáskájából kihúzott egy kopott pénztárczát.</p>
<p>– Ismeri ezt?</p>
<p>– Igen. Ez az én katonakorombeli bugyillárisom.</p>
<p>– Ezt ott hagyta ön nálam emlékül. És még holmi apró-cseprő
ereklyéket, amikről ön rég megfeledkezett, de a miket én gondosan
megtakargattam. Tudja, az ilyen régiségkufár mindent megtartogat,
míg eljő rá a kedvező idő. Most itt van. Nézzen ön csak abba a
tárczába. Találni fog benne valamit. S abból a valamiből kitalálja,
hogy mi módon vágja ki magát ebből a kelepczéből?</p>
<p>Én fölnyitottam a tárczát. Láttam, mi van benne. Azzal elkezdtem
nevetni, mint aki az eszét vesztette. Azzal végeztem, hogy kezet
csókoltam a Mirrhának. Még soha kézcsók jobban meg nem volt
érdemelve.</p>
<p>– El fogok menni a légyottra!</p>
<p>S azzal zsebembe dugtam azt a kopott tárczát. Kincsek voltak
abban rám nézve!</p>
<p>A kocsim visszaérkezett a gőzhajótól. Dehogy csináltam én azt a
nagy teketóriás útat, ki a Rákosra, aztán csónakkal át Budára!
Egyenesen áthajtattam a lánczhidon, a budai vendéglőig. Lásson meg
akárki! A kocsisnak azt hagytam meg, hogy várjon rám, amíg
visszatérek, a szögleten. Rátaláltam a 7. számu ajtóra.</p>
<p>Viola előre sietett azt kinyitni előttem. Hüledezve kérdezé:</p>
<p>– Ön egyenesen jött ide a saját kocsiján? Láttam az
ablakból.</p>
<p>– Láthatta más is.</p>
<p>És aztán figyelmeztettem rá, hogy ne igen közelítsen hozzám,
mert borzasztó náthám van: ráragad.</p>
<p>– Félek, hogy elárulnak bennünket. <span class=
"pagenum"><a name="Page_301" id="Page_301">-301-</a></span></p>
<p>– Bánom is én.</p>
<p>– A világ nyelve rossz.</p>
<p>– Majd teszek róla, hogy megjavítsam. Nem fogok titkolózni
többé.</p>
<p>Viola összeborzadt.</p>
<p>– De én félek a botránytól.</p>
<p>Úgy tettem, mintha elhinném. Aztán rátértem a tulajdonképeni
érdemleges tárgyára az idejövetelemnek. Mert, hogy nem enyelegni
jöttem ide, azt az első rámtekintésből megértette. Mi volt az a
komédia azzal az Entenfuszszal? Ez a kérdés.</p>
<p>Ő aztán a karomba fogózott s elkezdte mesélni a dolgot, alá s
föl sétálva velem a hosszú szobában; tele volt a kompozicziója
ellenmondásokkal, képtelenségekkel. A vége az a megnyugtató adat
volt, hogy a hadnagyot tranzferálták már Kninbe, valahová a
morlákok közé, ahová csak gyalogút vezet. De hogyha tele volna is
Budapest házasulandó hadnagyokkal, s azok mind ő érte epednének is,
ő engem föl nem cserélne egygyel is közülök, mert én vagyok ránézve
minden: mult, jelen és jövendő.</p>
<p>Ezt olyan hangosan mondá, hogy a szomszéd szobában is meg
lehetett hallani. Én gondosan megóvtam a számat attól, hogy valamit
közbeszóljak.</p>
<p>Nekem éles hallásom van. Észleltem, hogy a szomszédban suttogás,
tipegés, selyemruhák ismeretes frufruja kisért.</p>
<p>A két ellenséges asszony azt akarta, hogy be kell várni, míg egy
gyöngédebb természetű jelenet fejlődik ki közöttünk; de Pálma nem
egyezett bele; neki elég volt az is, hogy én, a becsületszavamat
megszegve, eljöttem a Viola találkozójára. Sietteté a
katasztrófát.</p>
<p>A két szobát összekötő ajtó zárjában egyszerre csak
kulcsnyikorgás hangzott.</p>
<p>– Szent atyám! – sikolta föl Viola. – El vagyok árulva! Ránk
törnek! – S azzal a két kezével a szivéhez kapott s odaájult a
karjaim közé. Az ajtó ki volt már nyitva; de még egy pamlag állt az
útjában. <span class="pagenum"><a name="Page_302" id=
"Page_302">-302-</a></span></p>
<p>Én szépen elhelyezém az alélt hölgyet egy karszékba s aztán
elhúztam a pamlagot az ajtó elől, hadd táruljon az föl egészen.</p>
<p>A három hölgyalak ott állt egy csoportban. A wallkürök!</p>
<p>Passiflora büszkén, fölemelt fővel, karjait mellén összefonva,
lehunyorított szempillákkal, Brünhildi pózban állt előttem;
Hesperis ellenben kárörvendő vigyorgással mutatott az elalélt
leányzóra, a szemének a fehérét lehetett látni, amint lefelé
forogtak, maga volt a boszuálló Erynnis. Csak Pálma tartotta meg
szelid, méltóságos nyugalmát.</p>
<p>– Uram! – szólt hozzám reszkető hangon. – Ön nekem azt mondta,
hogy ezt a hölgyet férjhez adta és soha többet vele találkozni nem
fog. Becsületszavára mondta.</p>
<p>– Úgy van – szóltam én teljes nyugalommal. – De ez egyszer mégis
kellett vele találkoznom, hogy tudassam vele a szülőinek a nevét,
amire szüksége van – az egybekelésnél.</p>
<p>– No! És hát kik a szülői Viola kisasszonynak? – kérdé
Pálma.</p>
<p>Én szépen kihúztam a zsebemből azt a kopott pénztárczát s
kiszedtem belőle a Mirrha által megőrzött ereklyéket.</p>
<p>– Az anyja Viola kisasszonynak ez az asszonyság itt:
(Passiflorára mutattam) – az atyja pedig én vagyok; – ahogy
meggyőződhetel róla ebből a hozzám irt levélből, ebből a kettős
arczképből s ebből a keresztlevélből, melyben az üres rubrikába e
tisztelt hölgy sajátkezüleg irta be az én nevemet.</p>
<p>De nem a feleségem arczára voltam én kiváncsi, amíg az
ereklyéket átnyujtottam neki; hanem a Passifloráéra. Az egy percz
alatt hétféle szint és kifejezést váltott; elsápadt, elvörösödött,
ijedtség, boszuság, szégyen és düh váltakoztak rajta; egyszer csak
kitört az ajkain ez a mondás: <span class="pagenum"><a name=
"Page_303" id="Page_303">-303-</a></span></p>
<p>– De hiszen nem…</p>
<p>De mielőtt tovább mondhatta volna, összetalálkozott a tekintete
Nikkelnéével s a torkába fagyott tőle a folytatás. Az a Meduza
ábrázatja volt.</p>
<p>Nikkelné odaugrott hozzá s megkapta a kezét.</p>
<p>– Mit akar ön azzal mondani, hogy «de hiszen nem…?»</p>
<p>Hesperisnek nagy ösztöne volt a találgatáshoz.</p>
<p>Pálmának az arcza pedig egészen kiderült a három ereklyének a
megszemlélése után. Mind a hármat a keblébe dugta s aztán felém
nyujtá a jobbját, e rövid szóval: «jól van!»</p>
<p>Erre a fordulatra Viola is egyszerre magához tért az
elájulásból. A szerepe megváltozott.</p>
<p>Pálma odajárult hozzá, megcsókolá a leánynak a homlokát s
megfogta a kezét.</p>
<p>– Hát te az én uramnak a leánya vagy, akkor ott van mellettem a
helyed. Ezentul az én házamnál fogsz lakni.</p>
<p>Viola térdre esett és csókolta Pálmát, ahol érte.</p>
<p>– Itt van a kocsim! Mehetünk együtt, – mondám én.</p>
<p>Mikor Violának föladtam a vállára a lebernyeget, azt súgta:</p>
<p>– Nekem így még jobban tetszik. – Szépen kezet csókolt –
nekem.</p>
<p>S aztán kocsikáztunk végig a városon együtt hárman. A leány a
szemközti ülésen, ahogy a családi regula elészabja.</p>
<p>A két, tanunak hozott, hölgyet ott hagytuk; azoknak még nagy
vitájuk volt egymással azon kérdés fölött, hogy «mit akart ön azzal
mondani, de hiszen nem…?»</p>
<hr class="tb" />
<p>Néhány nap mulva nagy családi ünnepet ültünk.</p>
<p>Ott voltak valamennyien.</p>
<p>A toasztoknál még Iringót is behivtuk, ő is koczintson
<span class="pagenum"><a name="Page_304" id=
"Page_304">-304-</a></span> velünk. A Mirrhát extra én magam
sajátkezüleg irt levélben hivtam meg.</p>
<p>Mikor aztán a jókedvű asztaltársaság szétoszlott, magam is a
szobámba mentem, utánam jött Adelphe Philine: az áldását rám
adni.</p>
<p>– Nos uram, hát most már van önnek nyolcz hölgy a házánál; azok
között egy felesége, egy leánya, hét szeretője és hat
Swiegermuttere.<a name="FNanchor_8" id="FNanchor_8"></a><a href=
"#Footnote_8" class="fnanchor">8)</a> Hát meg van ön velem
elégedve?</p>
<p>E szerint ezt a regényt Amarillis csinálta nekem!</p>
<hr class="chap" />
<div class="chapter"></div>
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Kérek minden fő- és
felelős és segédszerkesztőt, korrektort és revizort, inkluzive
metrompázsot, ki ne korrigálják ezt a szót «sóvinistának»: mert
Chauvin tulajdonnév, s azoknál meg kell tartanunk az idegen
betürakást: nem irhatjuk Cassagnacot <em class=
"gesperrt">Kasszanyaknak</em>, Lady Macbethet <em class=
"gesperrt">lédi Mekbesznek</em>.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Igy hivják tréfásan
a lábakat.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Máig is nevethetném
rajta, mikor ezt a szót leirom. A magyar lapok egy akkoriban
megjelent katonai brochuret, melynek az volt a czíme «Arkolay»,
kegyetlenül leszidtak. Egy magyar nevű ember! Ilyen schwarzgelb
munka szerzője. Pedig hát ez a név Arkolay nem egy tekintetes úrnak
a neve, hanem egy minden tüzérségi tudományt magában foglaló
kollektiv czím.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Ceres és Bacchus
nélkül fázik Venus.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> (Betüszedő úrnak:
Kérem a felkiáltójelet lefelé fordítani, hogy suttogó jel legyen
belőle.)</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Én mind ezt nem
fantázia után diktálom; nekem (később) úgy pipaszónál, kedélyes
ebéd után maga a septemvir mondta el az egész történetet minden
párbeszédestől.</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> «Lepedő» = 1000
frtos bankó.</p>
<p><a name="Footnote_8" id="Footnote_8"></a> <a href=
"#FNanchor_8"><span class="label">8)</span></a> Van erre magyar szó
kettő is, de egyik sem csikorog ilyen szépen.</p>
</div>
</div>
<hr class="chap" />
<div class="chapter"></div>
<p><span class="pagenum"><a name="Page_305" id=
"Page_305">-305-</a></span></p>
<h2>TARTALOM.</h2>
<ul class="TOC">
<li>Előszó <span class="ralign"><a href="#Page_1">1</a></span></li>
<li>«Iringo» <span class="ralign"><a href=
"#Page_33">33</a></span></li>
<li>Fritillária <span class="ralign"><a href=
"#Page_57">57</a></span></li>
<li>Passiflora <span class="ralign"><a href=
"#Page_96">96</a></span></li>
<li>Mirrha <span class="ralign"><a href=
"#Page_131">131</a></span></li>
<li>Hesperis <span class="ralign"><a href=
"#Page_163">163</a></span></li>
<li>Pálma <span class="ralign"><a href=
"#Page_212">212</a></span></li>
</ul>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_175">175</a></td>
<td>zsebében</td>
<td>zsebében)</td>
</tr>
<tr>
<td class="tdr"><a href="#Page_188">188</a></td>
<td>mozdítaní</td>
<td>mozdítani</td>
</tr>
<tr>
<td class="tdr"><a href="#Page_189">189</a></td>
<td>kífejezhető</td>
<td>kifejezhető</td>
</tr>
<tr>
<td class="tdr"><a href="#Page_229">229</a></td>
<td>En abszolválni</td>
<td>Én abszolválni</td>
</tr>
<tr>
<td class="tdr"><a href="#Page_244">244</a></td>
<td>megszabadítottem</td>
<td>megszabadítottam</td>
</tr>
<tr>
<td class="tdr"><a href="#Page_248">248</a></td>
<td>kiokoskodní</td>
<td>kiokoskodni</td>
</tr>
<tr>
<td class="tdr"><a href="#Page_284">284</a></td>
<td>félíg nyitott</td>
<td>félig nyitott</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK DE KÁR MEGVÉNÜLNI! ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>

</body>
</html>
